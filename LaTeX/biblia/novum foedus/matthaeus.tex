\Liber[Ēvangelium Auctōre\\Matthæō]{Matthæus}

\Caput
\Versus Ēnumerātiō generis Jēsū Chrīstī, prōgnātī Dāvīde, prōgnātī Abrāhāmō:

\indentpattern{0111111111111011111111111111}
\begin{verse}
\begin{patverse*}
\Versus Abrāhāmus genuit Isaacum.\\
Isaacus Jācōbum.\\
Jācōbus Jūdam, et ejus frātrēs.\\
\Versus Jūdās Phārem et Zaram (ex Thamāre).\\
Phārēs Esromum.\\
Esromus Arāmum.\\ 
\Versus Arāmus Amīnadābum.\\
Amīnadābus Naassōnem.\\
Naasson Salmōnem.\\
\Versus Salmōn Boozum (ex Rāchabā).\\
Boozus Ōbedem (ex Rūthā).\\
Ōbed Jessæum.\\
\Versus Jessæus Dāvīdem rēgem.\\
Dāvīd rēx Solomōnem, (ex eā quæ fuerat Ūrīæ).\\
\Versus Solomō Roboāmum.\\
Roboāmus Ābīam.\\
Ābīās Asam.\\
\Versus Asa Jōsāphātum.\\
Jōsāphātus Jorāmum.\\
Jorāmus Ozīam.\\
\Versus Ozīās Jōthamum.\\
Jōthamus Achazum.\\
Achazus Ezecīam.\\
\Versus Ezecīās Manassem.\\
Manasses Āmōnem.\\
Āmōn Jōsīam.\\ 
\Versus Jōsīās Jōācimum.\\
Jōācimus Jechōniam, et ejus frātrēs, in exiliō Babylōnicō.\\
\Versus Post exilium Babylōnicum, Jechōniās genuit Salathiēlem.\\
Salathiēl Zorobabēlem.\\ 
\Versus Zorobabel Abiudem.\\
Abiud Elīacimum.\\
Elīacimus Azōrem.\\ 
\Versus Azor Sadocum.\\
Sadocus Achimum.\\
Achimus Elīudem.\\ 
\Versus Elīud Eleazarum.\\
Eleazarus Matthanem.\\
Matthan Jācōbum.\\ 
\Versus Jācōbus Jōsēphum Marīæ virum, ex quā nātus est Jēsūs nōmine Chrīstus.
\end{patverse*}
\end{verse}

\Versus Igitur in ūniversum ab Abrāhāmō ad Dāvīdem genera sunt quattuordecim. Ā Dāvīde item ad exilium Babylōnicum quattuordecim. Ab exiliō Babylōnicō ad Chrīstum quattuordecim.

\Versus Jēsū Chrīstī autem nātīvitās sīc sē habet: Cum esset dēspōnsa māter ejus Marīa Jōsēphō, priusquam convēnissent, comperta est uterum ferre ex Spīritū Sānctō. 
\Versus Jōsē\-phus vērō vir ejus, quī jūstus esset, nec in eam vellet exemplum ēdere, statuit eam clam repudiāre. 
\Versus Hæc cum habēret in animō, ecce Dominī angelus in somnīs appāruit eī, et ita locūtus est: ``Jōsēphe Dāvīde prōgnāte, nē metue ascīscere Marīam uxōrem tuam, nam quod in eā genitum est, ex Sānctō Spīritū est. 
\Versus Pariet autem fīlium, quem Jēsum nōmine vocābis; is enim suōs ab ipsōrum peccātīs vindicābit.'' 
\Versus Hoc autem tōtum factum est, ut cōnfieret quod ā Dominō dictum fuerat per vātem ita dīcentem: 
\Versus \emph{``Virgō ventrem lātūra est, ēditūra fīlium, quī nōminābitur Emmanuēl,''} quod perinde est ac sī dīcās ``Nōbīscum Deus.'' 
\Versus Igitur experrēctus ā somnō Jōsēphus, fēcit ut eī præcēperat Dominī angelus, ascīvitque suam conjugem, 
\Versus nec eam cognōvit, dōnec ea peperit fīlium suum prīmōgenitum, quem Jēsum nōmine vocāvit.
 

\Caput
\Versus Jēsū autem Bethlehemæ in Jūdæā nātō, tempore rēgis Hērōdis, vēnērunt ab Oriente Magī Hierosolymam, 
\Versus et ubinam esset Jūdæōrum nātus rēx quæsīvērunt. Sēsē enim ejus vīdisse stēllam in Oriente, itaque eum adōrātum vēnisse. 
\Versus Quibus audītis turbātus ūnā cum tōtā Hierosolymā rēx, 
\Versus convocātīs omnibus pontificibus, et scrībīs populī, scīscitātus est ab iīs ubinam Chrīstus nascitūrus esset. 
\Versus Cui illī respondērunt: ``Bethlehemæ Jūdææ,'' sīc enim ā vāte scrīptum esse:

\indentpattern{01}
\begin{verse}
\begin{patverse*}
\Versus \emph{``Et tū, Bethlehema, Jūdææ terra,\\
nēquāquam minima es præfectūrārum Jūdææ;\\
ex tē enim mihi prōdībit dux,\\
quī meum reget Isrāēlīticum populum.''}
\end{patverse*}
\end{verse}

\Versus Tunc Hērōdēs clam vocātīs Magīs, perquīsīvit ab iīs tempus quō stēlla appāruisset, 
\Versus eōsque Bethlehemam dīmīsit, ita dīcēns: ``Īte, et dē puerō dīligenter inquīrite, ac cum invēneritis, certiōrem mē facitōte, ut ego quoque ad eum adōrandum proficīscar.'' 
\Versus Igitur illī, audītō rēge, profectī sunt, ac tum stēlla, quam in Oriente vīderant, eōs antecessit, dōnec vēnit stetitque suprā locum ubi puer erat. 
\Versus Illī vīsā stēllā, maximō gaudiō lætātī sunt, 
\Versus et domum ingressī, puerumque cum ejus mātre Marīā nactī, prōcidērunt, eumque adōrārunt, et apertīs suīs capsīs, obtulērunt eī mūnera, aurum, thūs, murram. 
\Versus Deinde ōrāculō monitī in somnīs, nē ad Hērōdem reverterentur, per aliam viam sē recēpērunt in patriam.

\Versus Dīgressīs illīs, Dominī angelus Jōsēphō in somnīs appāret: ``Surge,'' inquit, ``assūm\-ptō puerō ejusque mātre, fuge in Ægyptum, et illīc estō, dōnec ego tē moneam. Quæsī\-tūrus est enim puerum Hērōdēs, ad necem.'' 
\Versus Igitur ille surgit, et ūnā cum puerō, ejusque mātre, noctū concessit in Ægyptum, 
\Versus ibique fuit ūsque ad Hērōdis obitum, ut cōnfieret quod fuerat ā Dominō dictum per vātem ita dīcentem: ``\emph{Ex Ægyptō ēvocāvī fīlium meum.}''

\Versus Tunc Hērōdēs, vidēns sē ā Magīs illūsum esse, adeō īrātus est, ut mīserit interfectum puerōs, quotquot Bethlehemæ, et in tōtō ejus territōriō erant, īnfrā bīmātum, prō tempore quod ā magīs perquīsierat. 
\Versus Tunc accidit id, quod ā Jēremīā vāte ita dictum fuerat: 

\indentpattern{011011}
\begin{verse}
\begin{patverse*}
\Versus \emph{``Audītur apud Ramam vōx,\\
lāmentātiō complōrātiōque,\\
et multus questus.\\
Rachel est,\\
suōs nātōs dēplōrāns īnsōlābiliter,\\
quia periērunt.''}
\end{patverse*}
\end{verse}

\Versus Dēfūnctō autem Hērōde, Dominī angelus Jōsēphō in somnīs appāret in Ægyptō, 
\Versus et eum sīc alloquitur: ``Surge, et ūnā cum puerō, ejusque mātre, proficīscere in Isrāēlīticam terram; mortuī sunt enim, quī puerī vītam petēbant.'' 
\Versus Ita ille surgit, et assūmptō puerō, ejusque mātre, contendit in terram Isrāēlīticam. 
\Versus Sed audiēns Archelāum in Jūdæā Hērōdī patrī suō in rēgnum successisse, timuit illō īre, et ōrāculō secundum quiētem admonitus, contulit sē in agrum Galilæum, 
\Versus iitque commorātum in oppidum quoddam Nazaretha dictum, ut id fieret quod ā vātibus prædictum erat, Nazaræum vocātum īrī.
 

\Caput
\Versus Quōdam autem tempore vēnit Jōhannēs Baptista, quī in Jūdææ sōlitūdine prædicāret,
\Versus ac dīceret: ``Corrigite vōs; īnstat enim cæleste rēgnum.''
\Versus Is est enim quī dictus est ab Ēsāiā vāte, dīcente:
\indentpattern{001}
\begin{verse}
\begin{patverse*}
``\emph{Vōx clāmantis in sōlitūdine:\\
`Parāte viam Dominī;\\
rēctās facite sēmitās ejus.}'{}''
\end{patverse*}
\end{verse}

\Versus Habēbat autem Jōhannēs ex camēlīnīs pilīs indūmentum, lateribus pelliciō cingulō circumdatīs. Cibus ejus erant locustæ, et mel silvestre. 
\Versus Tunc ad eum proficīscēbātur Hierosolyma, omnisque Jūdæa, et Jordānis ōra, 
\Versus ab eōque baptīzābantur in Jordāne, cōnfitentēs peccāta sua.

\Versus Cum vīdisset autem multōs Pharisæōrum et Saddūcæōrum ad suum baptisma venientēs, dīxit iīs: ``Prōgeniēs vīperīna, quis vōs summonuit futūram īram fugere? 
\Versus Ēdite ergō frūctūs ēmendātā vītā dignōs, 
\Versus nēve animum indūcite sīc apud vōs dīcere, `Patrem habēmus Abrāhāmum.' Dīcō enim vōbīs, posse Deum ex hīs saxīs suscitāre nātōs Abrāhāmō. 
\Versus Jam vērō secūris arborum rādīcī admōta est. Itaque arbor omnis frūctum bonum nōn ēdēns, excīdenda est, et in ignem injicienda.

\Versus Ego quidem baptīzō vōs aquā ad vītæ ēmendātiōnem, sed post mē venit, quī quidem adeō mē præstantior est, ut ego nōn sim dignus quī ejus calciāmenta portem. Is vōs Sānctō Spīritū et igne baptīzābit. 
\Versus Is in manū suum habēns ventilābrum, āream suam expūrgābit, frūmentumque suum comportābit in horreum, paleam autem ignī cremābit inexstinctō.''

\Versus Tunc adiit ex Galilæā Jōhannem Jēsūs ad Jordānem, ut ab eō baptīzārētur. 
\Versus Sed eum prohibēbat Jōhannēs, dīcēns: ``Mihi ut ā tē baptīzer opus est, et tū venīs ad mē?'' 

\Versus Cui respondēns Jēsūs: ``Sine modo,'' inquit; ``sīc enim decet nōs omnī jūstitiā perfungī.'' Tunc ille eum sinit. 

\Versus Et Jēsūs simul ac baptīzātus est, ascendit ab aquā, et ecce apertīs eī cælīs, vīdit Jōhannēs Deī Spīritum dēscendentem, quasi columbam, et in eum venientem. 
\Versus Et ecce vōx ex cælīs, dīcēns: ``Hic est meus cārissimus fīlius, quī mihi acceptus est.''
 

\Caput
\Versus Tum Jēsūs ā Spīritū subductus est in sōlitūdinem, ut tentārētur ā diabolō. 
\Versus Cumque quadrāgintā diēs, et totidem noctēs jejūnāsset, tandem ēsurīvit. 
\Versus Igitur aggreditur eum tentātor: ``Sī Deī fīlius es,'' inquit, ``jubē ut hī lapidēs pānēs fīant.'' 

\Versus Cui ita respondit ille: ``Scrīptum est, \emph{`Nōn sōlō pāne vīvit homō, sed omnī verbō per ōs Deī prōdeunte.'{}''}

\Versus Tunc addūcit eum diabolus in sānctam urbem, et in templī pinnīs cōnstitūtum, 
\Versus sīc alloquitur:
``Sī Deī fīlius es, jace tē deorsum. Scrīptum est enim:

\indentpattern{011}
\begin{verse}
\begin{patverse*}
\emph{``{}`Angelīs suīs dē tē mandābit,\\
ut tē manibus tollant,\\
nē pedem ad lapidēs offendās.'{}''}
\end{patverse*}
\end{verse}

\Versus At Jēsūs: ``Rūrsum scrīptum est,'' inquit illī, \emph{``{}`nē temptātō Dominum Deum tuum.'{}''}

\Versus Rūrsus addūcit eum diabolus in præaltum montem, eīque omnia rēgna mundī, et eōrum glōriam ostendit, 
\Versus et: ``Hæc omnia tibi dabō,'' inquit, ``sī prōcubueris, et mē adōrāveris.''

\Versus Hīc Jēsūs: ``Abī ē cōnspectū meō, Satanā,'' inquit eī. ``Scrīptum est enim: \emph{`Dominum Deum tuum adōrātō, eumque sōlum colitō.'{}''}

\Versus Tunc omittit eum diabolus, et ecce advēnērunt angelī, quī eī ministrārent.

\Versus Audiēns autem Jēsūs captum esse Jōhannem, petiit Galilæam. 
\Versus Et relictā Nazarethā, Caphernaum profectus, ibi commorātus est (eā est maritimā, in fīnibus Zabūlōniīs et Nephthalēnsibus)
\Versus ut fieret quod erat ab Ēsāiā vāte dictum in hunc modum:

\indentpattern{0110101}
\begin{verse}
\begin{patverse*}
\emph{\Versus ``Zabūlōnia Nephthalēnsisque terra,\\
mare versus, trāns Jordānem,\\
Galilæa extrāneōrum—\\
\Versus populus in tenebrīs dēgēns\\
vīdit lūcem magnam,\\
et manentibus in terræ noctis regiōne\\
lūx orta est.''}
\end{patverse*}
\end{verse}

\Versus Ex eō coepit Jēsūs prædicāre, et dīcere: ``Corrigite vōs, īnstat enim cæleste rēgnum.''

\Versus Ambulāns autem Jēsūs apud lacum Galilææ, cum vīdisset frātrēs duōs, Simōnem cognōmine Petrum, et Andrēam ejus germānum, rēte jacientēs in lacum (erant enim piscātōrēs),s 
\Versus dīxit iīs: ``Sequiminī mē, et faciam vōs hominum piscātōrēs.'' 
\Versus Atque illī continuō, relictīs rētibus, eum secūtī sunt.

\Versus Inde prōgressus vīdit aliōs duōs frātrēs, Jācōbum Zebedæī fīlium, et Jōhannem ejus frātrem, in nāvī cum suō patre Zebedæō sarcientēs sua rētia, eōsque vocāvit. 
\Versus Atque illī prōtinus relictā nāvī, patreque suō, secūtī sunt eum.

\Versus Obībat autem tōtam Galilæam Jēsūs, docēns in eōrum collēgiīs, et rēgium pūblicāns ēvangelium, omnēsque morbōs et languōrēs vulgō sānāns. 
\Versus Itaque tanta ejus fāma tōtam Sȳriam pervāsit, ut afferrentur eī quīcumque male affectī dīversīs morbīs et cruciātibus tenēbantur, furiōsī, lūnāticī membrīs captī, quōs ille sānābat: 
\Versus Eumque secūta est ingēns hominum turba ā Galilæā, et Decapolī, et Hierosolymīs, et Jūdæā, et ōrā Transjordanīnā.
 

\Caput
\Versus Vidēns autem tantam hominum multitūdinem, cōnscendit in montem. Cumque sēdisset, adiērunt eum ejus discipulī, 
\Versus et ille eōs hujusmodī ōrātiōne docēre aggressus est:


\indentpattern{01}
\begin{verse}
\begin{patverse*}
\Versus ``Beātī pauperēs animō,\\
nam eōrum est cæleste rēgnum.\\
\Versus Beātī quī lūgent,\\
nam iī cōnsōlandī sunt.\\
\Versus Beātī mītēs,\\
nam iī terram possidēbunt.\\
\Versus Beātī quī ēsuriunt sitiuntque jūstitiam,\\
nam iī saturābuntur.\\
\Versus Beātī misericordēs,\\
nam iīs tribuētur misericordia.\\
\Versus Beātī mente pūrī,\\
nam iī Deum vidēbunt.\\
\Versus Beātī pācificī,\\
nam iī Deī fīliī vocābuntur.\\
\Versus Beātī quī jūstitiæ causā īnfestantur,\\
nam eōrum est cæleste rēgnum.
\end{patverse*}
\end{verse}

\Versus ``Beātī estis, quandōcumque vōbīs convīciābuntur hominēs, et vōs īnsectābuntur, et in vōs omnia maledicta conjicient mentientēs propter mē. 
\Versus Gaudēte et lætāminī, nam multa vōbīs in cælō mercēs est, sīc enim īnsectātī sunt vātēs majōrēs vestrōs.

\Versus ``Vōs estis sāl terræ. Quod sī sāl īnfatuātum fuerit, quō saliētur? Ad nūllam rem jam idōneum est, nisi ut forās prōjiciātur, et ab hominibus conculcētur.

\Versus ``Vōs estis lūx mundī. Nōn potest urbs latēre in monte sita, 
\Versus nec accenditur lucerna ut sub modiō, sed ut in candēlābrō pōnātur, atque ita omnibus quī domī sunt, illūceat. 
\Versus Sīc lūceat vestra lūx apud hominēs, ut vestra rēctē facta videntēs, collaudent vestrum patrem, quī est in cælīs.

\Versus ``Nē putāte vēnisse mē, ut lēgem aut vātēs abrogem. Nōn ut abrogem vēnī, sed ut perficiam. 
\Versus Hoc enim vōbīs cōnfirmō, citius peritūrum cælum atque terram, quam ut ūnum iōta aut ūnus apex pereat ex lēge, quīn fīant omnia. 
\Versus Igitur quī contrā vel minimum hōrum præceptōrum fēcerit, licet ita doceat hominēs, tamen minimus numerābitur in rēgnō cælestī. Quī vērō et præstiterit et docuerit, is magnus numerābitur in rēgnō cælestī. 
\Versus Hōs enim vōbīs dīcō, nisi jūstitiā scrībīs et Pharisæīs excellueritis, nōn estis in cæleste rēgnum ingressūrī.

\Versus ``Audīvistis antīquīs esse dictum: \emph{`Nē occīditō,} quod quī occīderit, eum tenērī jūdiciō.' 
\Versus Ego vērō dīcō vōbīs: `Quisquis immeritō frātrī suō īrāscitur, tenēbitur jūdiciō, et quī frātrem suum balatrōnem vocāverit, tenēbitur cōnsessū, et quī fatuum vocāverit, tenēbitur ignis gehenna.'

\Versus ``Itaque sī oblātūrus tuum mūnus ad āram, ibi recordātus fueris tuum frātrem habēre quod dē tē querātur, 
\Versus relinque illīc tuum mūnus ad āram, et prius ī, reconciliāre tuō frātrī, atque ita dēmum ī oblātum mūnus tuum. 

\Versus ``Compōne cum adversāriō tuō mātūrē, dum es in viā cum eō, nē tē trādat adversārius jūdicī et jūdex ministrō, atque ita in cūstōdiam dēris. 
\Versus Profectō (inquam ego tibi) nōn exībis inde, quīn ultimum solveris quadrantem.

\Versus ``Audīvistis antīquīs esse dictum: \emph{`Nē adulterātō.'}
\Versus Ego vērō vōbīs dīcō, quisquis fēminam sīc aspicit, ut eam concupīscat, jam eam animō adulterāvit. 
\Versus Quod sī tibi vel oculus tuus dexter officit, ērue eum, et abjice. Præstat enim tibi, ūnum membrōrum tuōrum perdī, quam tōtum corpus tuum in gehennam dējicī. 
\Versus Et sī tibi vel dextra tua manus officit, amputā eam, et abjice. Præstat enim tibi ūnum membrōrum tuōrum perdī, quam tōtum corpus tuum in gehennam dējicī.

\Versus ``Dictum est item: \emph{`Quī uxōrem suam repudiābit, det eī īnstrūmentum dīvortiī.'}
\Versus Ego vērō vōbīs dīcō: quī uxōrem suam repudiat (exceptā stuprī causā) in causā est ut ea adulteret, et quī repudiātam dūcit, adulterat.

\Versus ``Rūrsus audīvistis dictum veteribus: \emph{`Nē pejerātō, sed Dominō quæ jūrāveris redditō.'}
\Versus At ego vōbīs dīcō, omnīnō nōn esse jūrandum, neque per cælum, quoniam Deī solium est,
\Versus neque per terram, quia ejus pedum subsellium est, neque per Hierosolyma, quoniam urbs magnī rēgis est,
\Versus neque per tuum caput jūrāverīs, quoniam nōn possīs vel ūnum crīnem album nigrumve facere.
\Versus Sed estō sermō vester, `etiam, etiam', `nōn, nōn.' Quod præter hæc est, id ā malō est.

\Versus ``Audīvistis ut dictum sit: \emph{`Oculum prō oculō, et dentem prō dente.'} 
\Versus Ego vērō vōbīs dīcō, nōn esse resistendum injūriæ, quīn sī quis tibi colaphum in dextram mālam impēgerit, obverte eī etiam alteram.
\Versus Et sī quis tēcum lītigāre, et tunicam tuam velit auferre, concēde eī etiam togam,
\Versus et sī quis tē cōgere velit ad ūnum mīlliāre, comitāre eum vel duo.
\Versus Ā tē petentī datō, et sī quis velit ā tē mūtuārī, nē recūsātō.

\Versus ``Audīvistis dictum: \emph{`Proximum tuum amātō,'} et `inimīcum tuum ōderīs.'
\Versus At ego vōbīs dīcō: Amāte inimīcōs vestrōs, bene precāminī iīs quī vōbīs imprecantur, bene facite vestrīs malevolīs, et ōrāte prō lædentibus et īnsectantibus vōs,
\Versus ut fīliī sītis vestrī patris quī in cælīs est, quī sōlem suum orīrī faciat in malōs juxtā ac bonōs, et jūstōs injūstōsque compluat. 
\Versus Nam sī eōs dēmum amātis quī vōs amant, quam mercēdem habitūrī estis? An nōn vel pūblicānī idem faciunt? 
\Versus Et sī vestrōs dumtaxat frātrēs salūtātis, quid ēgregium facitis? Nōnne vel pūblicānī similiter faciunt? 
\Versus Eritis igitur perfectī vōs, quemadmodum pater vester quī in cælīs est, perfectus est. 


% \Caput
% \Versus ``Cavēte, nē benignitātem in hominum cōnspectū exerceātis, per ostentātiōnem, aliōquī præmium nōn estis habitūrī apud patrem vestrum, quī in cælīs est. 
% \Versus Igitur quandōcumque benignē facis, nōlī præ tē tubā clangere, ut simulātōrēs faciunt in collēgiīs atque vīcīs, ut collaudentur ab hominibus. Hoc vōbīs cōnfirmō, eōs jam habēre suam mercēdem. 
% \Versus At tē benignē faciente, nesciat tua sinistra quid faciat dextra, 
% \Versus ut sit tua līberālitās in occultō, et tuus pater, quī occultē videt, tibi palam reddet.

% \Versus ``Item cum supplicās, nē estō simulātōrum similis, quī cum supplicant, amant in collēgiīs esse, et platēārum angiportīs, ut sint hominibus cōnspicuī. Hoc vōbīs cōnfirmō, eōs habēre suam mercēdem. 
% \Versus At tū supplicātūrus ingredere conclāve tuum, et clausā jānuā tuā, supplicā tuō patrī in occultō, et pater tuus, quī occultē videt, tibi palam reddet. 
% \Versus Supplicantēs autem nē garrīte, ut extrāneī, quī sē putant ob loquācitātem suam exaudiendōs. 
% \Versus Nē este igitur eōrum similēs, scit enim pater vester, quibus egeātis, antequam eum rogētis.

% \Versus ``Sīc igitur supplicāte vōs:
% Pater noster, quī es in cælīs,
% sānctē colātur nōmen tuum,

% \Versus veniat rēgnum tuum,
% fīat voluntās tua, ut in cælō, sīc et in terrā.

% \Versus Vīctum nostrum alimentārium dā nōbīs hodiē,

% \Versus et remitte nōbīs dēbita nostra,
% ut et nōs remittimus dēbitōribus nostrīs,

% \Versus nēve nōs in tentātiōnem indūcitō, sed ā malō tuēre,
% quoniam tuum est rēgnum, et potentia, et glōria, in sempiternum, āmēn.

% \Versus ``Sī enim remīseritis aliīs hominibus sua dēlicta, remittet et vōbīs pater vester cælestis. 
% \Versus Sīn minus remīseritis aliīs sua dēlicta, nē pater quidem vester remittet vestra dēlicta.

% \Versus ``Cum autem jejūnātis, nē este tætricī, quālēs simulātōrēs, quī vultūs suōs dēfōrmant, ut aliīs appāreat eōs jejūnāre. Hoc vōbīs cōnfirmō, eōs suum abstulisse præmium. 
% \Versus At tū jejūnāns, ungitō tibi caput, et vultum lavātō, 
% \Versus Nē perspicuum sit aliīs hominibus jejūnāre tē, sed patrī tuō, quī occultus est, et pater tuus, quī occultē cernit, tibi palam reddet.

% \Versus ``Nē congerite vōbīs opēs in terrīs, ubi et corrumpit tinea ærūgōque, et fūrēs perfodiunt ac fūrantur. 
% \Versus Sed vōbīs opēs in cælō congerite, ubi nec ærūgō aut tinea corrumpit, nec fūrēs perfodiunt aut fūrantur. 
% \Versus Nam ubi vestræ erunt opēs, ibīdem erit et vester animus.

% \Versus ``Lucerna corporis est oculus. Quod sī erit oculus tuus simplex, tōtum corpus tuum erit lūcidum. 
% \Versus Sīn erit oculus tuus nēquam, tōtum tuum corpus erit tenebrōsum. Sī igitur quod in tē lūmen est, tenebræ sunt, quantæ erunt ipsæ tenebræ?

% \Versus ``Nēmō potest duōbus servīre dominīs, aut enim hunc ōderit, illum amābit, aut hunc tuēbitur, illum contemnet. Nōn potestis Deō servīre et opibus.

% \Versus ``Hanc ob rem (inquam ego vōbīs) nē este dē vītā vestrā sollicitī, quid ēsūrī bibitūrīve, neque dē corpore, quid vestītūrī sītis. Quasi vērō nōn et vīta plūris sit, quam alimōnia, et corpus, quam vestītus. 
% \Versus Aspicite volucrēs āeriās, ut neque serant, neque metant, nec in cellās congerant, tamen vester cælestis pater eās alit. Quasi vērō nōn vōs multō sītis iīs præstantiōrēs? 
% \Versus Quis autem vestrum suā sōlicitūdine potest ūnum cubitum addere suæ statūræ? 
% \Versus Item dē vestītū quid sollicitāminī? Discite ut terrestria crēscant līlia, neque labōrandō, neque nendō. 
% \Versus Atquī hoc vōbīs dīcō, nē Solomōnem quidem cum omnī splendōre suō ita vestītum fuisse, ut hōrum quodlibet. 
% \Versus Quod sī terrestrem herbam (quæ hodiē est, et crās in clībanum conjicitur) Deus sīc vestit, nōnne multō magis vōs, ō parum fīdentēs? 
% \Versus Nē este igitur sollicitī, dīcentēs: `Quid edēmus, aut quid bibēmus, aut quid induēmus?' 
% \Versus Ista enim omnia requīrunt extrāneī. Scit enim vester cælestis pater, vōs istīs omnibus egēre. 
% \Versus Sed quærite prīmum rēgnum jūstitiamque Deī, et ista omnia vōbīs addentur. 
% \Versus Nē este igitur in crāstinum sollicitī, nam crāstinus diēs sua cūrābit. Satis est suum cuique diēī malum.
 

% \Caput
% \Versus ``Nē jūdicāte, et nōn jūdicābiminī, 
% \Versus nam quō jūdiciō jūdicābitis, eōdem jūdicābiminī, et quā mēnsūrā mēnsī fueritis, eādem vōbīs remētiētur. 
% \Versus Quid autem festūcam cernis in oculō tuī frātris, et trabem in oculō tuō nōn animadvertis? 
% \Versus Aut audēbis dīcere tuō frātrī: `Sine eximam ex oculō tuō festūcam,' cum sit in oculō tuō trabs? 
% \Versus Simulātor, exime prius ex oculō tuō trabem, et ita dēmum cernēs ad eximendam ex tuī frātris oculō festūcam.

% \Versus ``Nē date rem sacram canibus, nēve margarītās vestrōs porcīs appōnite, nē hī eōs pedibus conculcent, illī versī lacerent vōs.

% \Versus ``Petite et dabitur vōbīs, quærite et inveniētis, pulsāte et vōbīs aperiētur. 
% \Versus Quisquis enim petit, obtinet, et quisquis quærit invenit, et pulsantī aperiētur. 
% \Versus Jam quis est vestrum homō, quī petentī fīliō suō pānem, det lapidem? 
% \Versus Aut piscem petentī, anguem det? 
% \Versus Quod sī vōs, quī malī estis, tamen scītis bona dōna dare vestrīs līberīs, quantō magis pater vester, quī in cælīs est, dabit bona poscentibus sē? 
% \Versus Quidquid igitur vultis ut vōbīs faciant aliī, idem vōs quoque iīs facite, nam ea lēx est atque vātēs.

% \Versus ``Intrāte per angustam portam, nam lāta est porta, et ampla via quæ dūcit ad interitum, multīque sunt quī per eam ingrediuntur, 
% \Versus sed angusta porta, et arta via est, quæ dūcit ad vītam, paucīque sunt, quī eam inveniant.

% \Versus ``Cavēte autem falsōs vātēs, quī quidem veniunt ad vōs in vestīmentīs ovium, cum intus sint rapācēs lupī. 
% \Versus Eōs ex suīs frūctibus cognōscētis. Scīlicet colligitur ex spīnīs ūva aut ex trībulīs fīcūs? 
% \Versus Ita omnis arbor bona, frūctūs bonōs ēdit, tætra autem arbor frūctūs malōs ēdit. 
% \Versus Nōn potest arbor bona frūctūs ferre malōs, nec arbor tætra frūctūs ferre bonōs. 
% \Versus Omnis arbor bonum frūctum nōn ferēns, excīditur, et in ignem conjicitur. 
% \Versus Igitur ex suīs illōs frūctibus cognōscētis.

% \Versus ``Nōn quisquis mihi dīcet, `Domine, Domine,' intrābit in cæleste rēgnum, sed quī fēcerit quod vult pater meus, quī est in cælīs. 
% \Versus Multī mihi dīcent in illā diē: `Domine, Domine, nōnne tuō nōmine vāticinātī sumus, et tuō nōmine dæmonia expulimus, et tuō nōmine multa prōdigiōsē fēcimus?' 
% \Versus Quibus ego tum apertē dīcam: `Numquam cognōvī vōs; facessite ā mē maleficī.'

% \Versus ``Igitur quisquis hæc mea dicta et audit et exsequitur, eum ego cum virō prūdentī comparō, quī suam domum in rūpem cōnstruit. 
% \Versus Quæ domus dēlāpsō imbre, venientibus fluviīs, spīrantibus ventīs, et in eam irruentibus, nōn tamen cadit, quippe fundāta in rūpe. 
% \Versus Quisquis vērō hæc mea dicta audit, nec exsequitur, similiter facit, ac sī quis stultus homō suam domum in arēnā cōnstruat. 
% \Versus Quæ domus, dēlāpsā pluviā, venientibus fluviīs, spīrantibusque ventīs, et in eam impingentibus, corruat, et ingentem ruīnam det.''

% \Versus Postquam hanc ōrātiōnem fīnīvit Jēsūs, stupēbat illa hominum turba ad ejus doctrīnam, 
% \Versus quippe cum docēret eōs ut potestāte præditus, nōn ut scrībæ.
 

% \Caput
% \Versus Dēgressum autem eum dē monte, secūta est ingēns hominum turba. 
% \Versus Tum vēnit leprōsus, quī eum venerātus dīxit: ``Domine, sī vīs, potes mē mundāre.'' 
% \Versus Et Jēsūs illum porrēctā manū tetigit dīcēns: ``Volō, mundus estō.'' Ac statim mundāta est illīus lepra. 
% \Versus Et Jēsūs: ``Vidē,'' inquit, ``nē cui dīcās, sed ī ostēnsum tē sacerdōtī, et mūnus offer, quod præcēpit Mōsēs, ut esset iīs testimōniō.''

% \Versus Ingressum autem Jēsum Capharnāum, convēnit centuriō quīdam, et hujusmodī verbīs ōrāvit: 
% \Versus ``Domine, puer meus jacet domī sīderātus, graviterque cruciātur.'' 
% \Versus Cui Jēsūs: ``Ego eum sānātum ībō,'' inquit. 
% \Versus At centuriō respondēns: ``Domine, nōn sum dignus,'' inquit, ``cujus tū tēctum subeās, sed tantum jubē verbō, et sānābitur puer meus. 
% \Versus Nam ego quoque, quī sub alterīus sum potestāte, sī quem eōrum quibus præsum mīlitum īre jubeō, it, sī alium venīre, venit, sī servum meum aliquid facere, facit.'' 
% \Versus Hōc audītō, mīrātus Jēsūs, ita dīxit sequentibus: ``Hoc vōbīs cōnfirmō, mē nē in Isrāēlītīs quidem tantam invēnisse fidem. 
% \Versus Et sānē sīc habētōte, multōs ab oriente et occidente ventūrōs, quī cum Abrāhāmō, Isaacō et Jācōbō accumbant in rēgnō cælestī, 
% \Versus cum intereā rēgiī in īmās ējicientur tenebrās, ubi flētus strīdorque dentium futūrus est.'' 
% \Versus Tum centuriōnem alloquēns Jēsūs: ``Abī,'' inquit, ``et ut cōnsīdistī, sīc tibi accidat.'' Itaque sānātus est illīus puer eādem illā hōrā, reversusque domum suam centuriō eādem illā hōrā, puerum offendit valentem.

% \Versus Ingressus autem Jēsūs domum Petrī, vidēns ejus socrum jacentem, ac febrīcitantem, 
% \Versus ejus manum tetigit, atque eam relīquit febris, illa vērō surgere, et iīs ministrāre. 
% \Versus Ubi autem advesperāvit, adductī sunt eī furiōsī multī, isque verbō spīritūs ējēcit, et omnēs male affectōs sānāvit, 
% \Versus ut fieret quod fuerat ab Ēsāiā vāte dictum hīs verbīs: ``Is nostrās īnfirmitātēs, morbōsque suscēpit atque tulit.''

% \Versus Vidēns autem Jēsūs ingentem circum sēsē turbam hominum, jussit discipulōs trājicere. 
% \Versus Et aggressus eum quīdam scrība, inquit eī: ``Magister, sequar tē quōcumque ībis.'' 
% \Versus Cui Jēsūs: ``Vulpēs latebrās habent, et āeriæ volucrēs nīdōs, at Fīlius Hominis nōn habet ubi caput reclīnet.'' 
% \Versus Alius item ejus discipulōrum dīxit eī: ``Domine, permitte mihi prius īre sepultum patrem meum.'' 
% \Versus At Jēsūs: ``Sequere mē,'' inquit eī, ``et mortuōs sine sepelīre mortuōs.''

% \Versus Ingressum autem eum in nāvem, secūtī sunt ejus discipulī, 
% \Versus et ecce tanta tempestās exstitit in lacū, ut flūctibus obruerētur nāvis. Ipse autem dormiēbat. 
% \Versus Igitur eum aggressī ejus discipulī excitant. ``Domine,'' inquiunt, ``servā nōs, perīmus.'' 
% \Versus At ille: ``Cūr timidī estis,'' inquit iīs, ``ō parum fīdentēs?'' Deinde surrēxit, et ventōs ac lacum increpuit, unde tanta tranquillitās exstitit, 
% \Versus ut admīrātī hominēs ita dīcerent: ``Quālis est hic vir, ut eī ventī et lacus oboediant?''

% \Versus Deinde ubi in Gergesēnōrum agrum trājēcit, occurrērunt eī duo furiōsī ex monumentīs prōdeuntēs, adeō ferī, ut illāc trānsīre nēmō posset. 
% \Versus Atque iī sīc tum clāmārunt: ``Quid tibi nōbīscum reī est, Jēsū Deī fīlī? Hūcinē vēnistī ante tempus vexātum nōs?'' 
% \Versus Cum esset autem procul ab iīs numerōsus porcōrum grex pāscentium, 
% \Versus dæmonēs eum ita rogant: ``Sī nōs ējicis, permitte nōbīs in porcōrum gregem immigrāre.'' 
% \Versus Quibus ille: ``Īte,'' inquit. Atque illī ēgressī, in porcōrum gregem immigrārunt, et ecce ruit ūniversus porcōrum grex per præceps in lacum, suntque in aquā mortuī. 
% \Versus Pāstōrēs autem fūgērunt, et in oppidum profectī, cum alia omnia, tum dē furiōsīs nūntiārunt. 
% \Versus Tum tōta cīvitās exiit obviam Jēsū, eōque vīsō rogārunt ut ā suīs fīnibus discēderet.
 

% \Caput
% \Versus Igitur nāvem ingressus trājēcit, et in oppidum suum vēnit. 
% \Versus Tum eī allātus est jacēns in lectō sīderātus. Et Jēsūs, vidēns illōrum fidem, dīxit sīderātō: ``Cōnfīde nāte, remittuntur tibi peccāta tua.'' 
% \Versus Hīc scrībārum quīdam sēcum cōgitāre, eum impiē loquī. 
% \Versus Quōrum cōgitātiōnēs vidēns Jēsūs, ita dīxit: ``Cūr vōs prāvē cōgitātis cum vestrīs animīs? 
% \Versus Utrum enim facilius est dīcere: `Remittuntur tibi peccāta,' an dīcere: `Surge et ambulā'? 
% \Versus Atque ut sciātis potestātem habēre Fīlium Hominis in terrīs peccāta condōnandī: Surge,'' inquit tum sīderātō, ``tolle tuum lectum, et abī domum tuam.'' 
% \Versus Atque ille surrēxit, domumque suam discessit. 
% \Versus Id quod vidēns hominum turba mīrāta, Deum collaudāvit, quī tantam hominibus potestātem dedisset.

% \Versus Illinc dīgrediēns Jēsūs, cōnspicātus hominem ad pūblicānōrum mēnsam sedentem Matthæum nōmine, dīcit eī: ``Sequere mē.'' Atque ille surrēxit, et eum est secūtus. 
% \Versus Eō autem domī accumbente, cum frequentēs pūblicānī et improbī vēnissent, et cum Jēsū ejusque discipulīs discumberent, 
% \Versus Pharisæī id videntēs, quæsīvērunt ex ejus discipulīs, cūr cum pūblicānīs et improbīs cibum caperet eōrum magister. 
% \Versus Quō audītō Jēsūs dīxit iīs: ``Nōn egent valentēs medicō, sed male affectī. 
% \Versus Īte nunc, et discite quid sit: `Pietātem mālō quam sacrificium.' Nōn enim vēnī vocātum īnsontēs, sed sontēs ad bonam frūgem.''

% \Versus Tunc Jōhannis discipulī eum hujusmodī verbīs aggressī sunt: ``Cūr cum nōs et Pharisæī multum jejūnēmus, discipulī tuī nōn jejūnant?'' 
% \Versus Quibus Jēsūs: ``Possuntne mærēre quī celebrant nūptiās, quamdiū cum iīs spōnsus adest? Sed veniet tempus, cum iīs spōnsus auferētur, tum dēmum jejūnābunt. 
% \Versus Neque vērō quisquam adhibet rudis pannī pittacium veterī vestīmentō, auferret enim id supplēmentum partem vestis, atque it dēterior ruptūra fieret. 
% \Versus Neque recondī solet vīnum novum in veterēs utrēs, aliōquī rumperentur utrēs, et vīnum effunderētur, et utrēs perīrent. Sed vīnum novum in recentibus conditur utribus, atque ita ambō cōnservantur.''

% \Versus Hæc eō illīs loquente, vēnit quīdam dē magistrātū, quī eī honōre præstitō ita dīxit: ``Fīlia mea modo obiit, sed venī eī impositum manum tuam, et revīvīscet.'' 
% \Versus Tum Jēsūs surrēxit, et eum secūtus est ūnā cum suīs discipulīs.

% \Versus Hīc quædam mulier, quæ sanguinis prōfluviō duodecimum annum labōrābat, eum aggressa ā tergō, ejus togæ ōram tetigit. 
% \Versus Sīc enim sēcum ipsa cōgitābat: ``Sī vel ejus togam tetigerō, salva sum.'' 
% \Versus Jēsūs autem conversus, eā vīsā dīxit: ``Cōnfīde fīlia, tua tē fīdūcia servāvit.'' Itaque sānāta est mulier, eādem illā hōrā.

% \Versus Ut vēnit autem Jēsūs in ædēs illīus quī magistrātum gerēbat, vīditque tībīcinēs, et turbam tumultuantem, 
% \Versus dīxit iīs: ``Discēdite, nōn enim mortua est puella, sed dormit.'' Illī vērō eum dērīdēre. 
% \Versus Deinde ējectā turbā, prehendit puellæ manum, atque illa surrēxit. 
% \Versus Ēmānāvitque ejus reī fāma in tōtam illam regiōnem.

% \Versus Inde dīgredientem Jēsum, secūtī sunt duo cæcī, clāmantēs in hunc modum: ``Miserēre nostrī Dāvīdide.'' 
% \Versus Deinde ingressum in ædēs adiēre cæcī. Et Jēsūs: ``Crēditis,'' inquit iīs, ``posse mē istud facere?'' ``Etiam Domine,'' inquiunt. 
% \Versus Tunc ille eōrum tetigit oculōs, dīcēns: ``Ut vestra est fīdūcia, ita vōbīs accidat.'' 
% \Versus Itaque apertī sunt eōrum oculī. Comminātus est autem iīs Jēsūs in hunc modum: ``Vidēte nē quis hoc rescīscat.'' 
% \Versus At illī dīgressī, eum per tōtam illam regiōnem dīvulgārunt.

% \Versus Illīs autem dīgredientibus, allātus est eī mūtus homō, furiōsus, 
% \Versus unde ējectō dæmoniō locūtus est mūtus, id quod hominēs vulgō mīrātī sunt, negantēs umquam tālia apud Isrāēlītās fuisse vīsa. 
% \Versus At Pharisæī dīcēbant, eum per dæmoniōrum prīncipem ējicere dæmonia.

% \Versus Obībat autem Jēsūs urbēs omnēs, atque vīcōs, docēns in eōrum conventibus, et rēgium ēvangelium pūblicāns, omnemque morbum et languōrem sānāns vulgō. 
% \Versus Vīsā autem hominum multitūdine, miseritus est eōrum, quod pālantēs errārent tamquam pāstōre carentēs ovēs. 
% \Versus Tum suōs discipulōs sīc alloquitur: ``Messis quidem multa est, sed operāriī paucī. 
% \Versus Ōrāte igitur messis Dominum, ut operāriōs ēmittat in messem suam.''


% \Caput
% \Versus Itaque advocātīs duodecim discipulīs suīs, dedit iīs contrā spīritūs impūrōs potestātem, ut eōs expellerent, et omnēs morbōs, omnēsque languōrēs sānārent. 
% \Versus Duodecim autem apostolōrum nōmina sunt hæc. Prīmus Simōn cognōmine Petrus, et Andrēās ejus frāter. Jācōbus Zebedæī fīlius, et Jōhannēs ejus frāter. 
% \Versus Philippus et Bartholomæus. Thōmās et Matthæus pūblicānus. Jācōbus Alphæī, et Lebbæus cognōminātus Thaddæus. 
% \Versus Simon Cananīta, et Jūdās Iscariōta, is quī eum prōdidit.

% \Versus Hōs duodecim dīmīsit Jēsūs, iīs ita præcipiēns: ``Ad exterās gentēs iter nē habuerītis, nēve in ūllam Samarītānōrum urbem intrāverītis, 
% \Versus sed īte potius ad perditās Isrāēlīticæ domūs ovēs. 
% \Versus Euntēs autem prædicāte, dīcentēs īnstāre cæleste rēgnum. 
% \Versus ægrōs cūrāte, leprōsōs pūrgāte, mortuōs suscitāte, dæmonia ējicite. Grātīs accēpistis; grātīs date. 
% \Versus Nē habēte aurum, nec argentum, nec æs in crumēnīs vestrīs, 
% \Versus nēve pēram ad iter, nēve bīnās tunicās, nēve calceōs, nēve baculum. Dignus est enim operārius alimentō suō. 
% \Versus In quamcumque autem urbem aut vīcum intrāveritis, exquīrite ecquis sit in eō ā dignitāte præditus, atque illīc manēte, dōnec discēdātis. 
% \Versus Intrantēs autem domum, salūtāte eam, dīcentēs: `Salveat hæc domus,' 
% \Versus et sīquidem erit digna domus, ēveniat eī vestra salūs. Sī nōn erit digna, revertātur ad vōs vestra salūs. 
% \Versus Quod sī quis vōs nōn admīserit, neque vestra dicta audīverit, vōs exeuntēs ex eā domō, aut urbe, excutite pedum vestrōrum pulverem. 
% \Versus Hoc ā mē certō habēte, tolerābilius āctum īrī cum Sodomītānōrum Gomorrānōrumque gente, in diē jūdiciī, quam cum illā urbe.

% \Versus ``Ēn ego vōs dīmittō tamquam ovēs inter lupōs. Estōte ergō, et astūtī, ut serpentēs, et sincērī, ut columbæ. 
% \Versus Cavēte autem hominēs; sistent enim vōs in concilia, inque suīs collēgiīs verberābunt. 
% \Versus Quīn ad prīncipēs quoque rēgēsque dūcēminī propter mē, ut iīs exterīsque gentibus sītis testimōniō. 
% \Versus Cum autem sistent vōs, nōlīte cūrāre quōmodo aut quid loquāminī; suggererētur enim vōbīs eādem hōrā, quid loquāminī. 
% \Versus Nōn enim vōs eritis quī loquēminī, sed patris vestrī Spīritus in vōbīs loquēns. 
% \Versus Trādet autem frātrem frāter in mortem, et pater fīlium, cōnsurgentque nātī in parentēs, et eōs occīdent, 
% \Versus eritisque omnibus invīsī, propter nōmen meum. Quī autem pertulerit ad extrēmum, is servābitur. 
% \Versus Cum autem vōs īnsectābuntur in aliquā urbe, fugite in aliam. Hoc vōbīs cōnfirmō, nōn vōs ante perlūstrāveritis urbēs Isrāēlīticās, quam veniat Fīlius Hominis.

% \Versus Nōn est discipulus suprā magistrum, neque servus suprā dominum suum. 
% \Versus Bene agitur cum discipulō, sī eādem condiciōne est quā ejus magister, et cum servō, sī eādem quā dominus. Sī patrem familiās Beelzebūlem vocārunt, quantō magis ejus domesticōs?

% \Versus Nē igitur eōs timuerītis. Nihil enim tam tēctum est, quod nōn sit dētegendum, aut tam occultum, quod nōn sit cognōscendum. 
% \Versus Quod vōbīs in tenebrīs dīcō, dīcite in lūce, et quod in aurem audītis, prædicāte in tēctīs, 
% \Versus et nē formīdāte eōs, quī corpus interficiunt, sed animam interficere nequeunt. Quīn magis eum formīdāte, quī potest et animam et corpus in gehennam perdere. 
% \Versus Cum duo passerculī asse vēneant, tamen nūllus eōrum cadit humī sine patre vestrō. 
% \Versus At vestrum etiam capillī capitis omnēs numerātī sunt. 
% \Versus Nē formīdāverītis igitur; longē passeribus antecellitis vōs.

% \Versus Quisquis ergō mē agnōverit apud hominēs, ego eum quoque agnōscam apud patrem meum, quī in cælīs est. 
% \Versus Quī vērō mē negāverit apud hominēs, eum ego quoque negābō apud patrem meum, quī in cælīs est.

% \Versus Nōlīte arbitrārī, mē vēnisse conciliātum pācem in terrīs; nōn vēnī conciliātum pācem in terrīs, sed bellum. 
% \Versus Vēnī enim ad dissociandum fīlium ā patre suō, et fīliam ā mātre, et nurum ā socrū, 
% \Versus ita ut hominēs inimīcōs habitūrī sint suōs domesticōs. 
% \Versus Quī patrem aut mātrem amat suprā mē, nōn est mē dignus, et quī fīlium aut fīliam amat suprā mē, mē nōn est dignus. 
% \Versus Et quī nōn sūmit suam crucem, et mē sequitur, nōn est mē dignus. 
% \Versus Animam suam quī invēnerit, perdet, et quī animam suam meā causā perdiderit, inveniet.

% \Versus Quī vōs accipit, mē accipit, et quī mē accipit, eum accipit quī mē mīsit. 
% \Versus Quī vātem nōmine vātis accipit, vātis mercēdem accipiet, et quī jūstum jūstī nōmine accipit, jūstī mercēdem accipiet. 
% \Versus Et quī hōrum minimō vel pōculum frīgidæ bibendum dederit nōmine discipulī, scītōte eum nōn frūstrātum īrī mercēde suā. 

% \Caput
% \Versus Postquam dēsiit Jēsūs suīs præcipere duodecim discipulīs, dīgressus est illinc, ut in illōrum urbibus docēret ac concionārētur. 
% \Versus Jōhannēs autem, cum audīvisset in vinculīs opera Chrīstī, mīsit suōrum discipulōrum duōs, 
% \Versus quī eī ita dīcerent: ``Tūne is es quī ventūrus est, an alius nōbīs est exspectandus?'' 
% \Versus Quibus respondit Jēsūs in hunc modum: ``Īte renūntiātum Jōhannī quæ audītis et vidētis. 
% \Versus Cæcī vident, et claudī ambulant; leprōsī pūrgantur, et surdī audiunt; mortuī resurgunt, et pauperēs ēvangelium docentur. 
% \Versus Et fēlīx est quī in mē nōn offenderit.''

% \Versus Iīs autem abeuntibus, coepit Jēsūs hominum turbæ sīc dē Jōhanne dīcere: ``Ad quid spectandum ēgressī estis in sōlitūdinem? Arundinem ventō agitātam? 
% \Versus Vērum tamen ad quid videndum exīstis? Hominem mollibus indūtum vestibus? At quī mollēs gestant, sunt in rēgum domibus. 
% \Versus Sed ad quem tandem videndum exīstis? Vātem? Etiam (inquam vōbīs) et plūs quam vātem. 
% \Versus Hic est enim dē quō scrīptum est: `Ego tibi meum nūntium præmissūrus sum, quī tibi viam præparet.'

% \Versus ``Scītōte enim nūllum in fēminārum nātīs majōrem exstitisse Jōhanne Baptistā, et tamen quī est in rēgnō cælestī minimus, major est eō. 
% \Versus Ā tempore autem Jōhannis Baptistæ, hāctenus cæleste rēgnum expugnātur, idque rapiunt violentī. 
% \Versus Omnēs enim vātēs atque lēx ad Jōhannem ūsque vāticinātī sunt. 
% \Versus Et sī eum vultis accipere, is est Ēliās ille ventūrus. 
% \Versus Quī aurēs habet ad audiendum, audiat.

% \Versus ``Cui vērō comparābō hanc nātiōnem? Perinde est, ac cum versantēs in forō puerī clāmant ad æquālēs suōs in hunc modum: 17`Fistulāvimus vōbīs, neque saltāstis; ejulāvimus vōbīs, neque plānxistis.' 
% \Versus Vēnit enim Jōhannēs, quī neque comedit neque bibit, et eum dīcunt esse furiōsum. 
% \Versus Vēnit Fīlius Hominis, quī et comedit et bibit, et eum dīcunt hominem esse vorācem, vīnōsum, pūblicānōrum, et improbōrum amīcum. Estque suīs aliēna sapientia.''

% \Versus Deinde coepit in cīvitātēs invehī, quæ cum in iīs tot fuissent ejus ēdita mīrācula, tamen nōn redīssent ad frūgem. 
% \Versus ``Væ tibi Chorazim, væ tibi Bēthsaidan! Nam sī Tyrī et Sīdōne ēdita forent, quæ in vōbīs ēdita sunt mīrācula, jam prīdem in centōnibus et pulvere vītam corrēxissent. 
% \Versus Itaque sīc habētōte, cum Tyrō et Sīdōne mītius āctum īrī in diē jūdiciī, quam vōbīscum. 
% \Versus Et tū Capharnāum, quæ ad cælum ūsque ēlāta es, ad īnferōs dēprimeris. Nam sī Sodomīs eadem, quæ in tē, ēdita fuissent mīrācula, mānsissent ad hodiernum diem. 
% \Versus Itaque scītōte tolerābiliōrem fore Sodomītānæ nātiōnis condiciōnem in diē jūdiciī, quam tuam.''

% \Versus Aliquandō Jēsūs locūtus in hunc modum est: ``Agō tibi grātiās pater, cælī terræque Domine, quī hæc sapientēs, perītōsque cēlāverīs, et īnfantibus patefēcerīs, 
% \Versus idque, ō pater, quoniam sīc tibi placitum est. 
% \Versus Omnia mihi trādita sunt ā patre meō, neque quisquam fīlium cognōscit, nisi pater, neque patrem quisquam cognōscit, nisi fīlius, et cui voluerit fīlius patefacere. 
% \Versus Venīte ad mē omnēs labōrantēs et onustī, et ego recreābō vōs. 
% \Versus Subīte jugum meum, et ā mē discite, quī mītis sum, et animō summissus, et inveniētis animīs vestrīs requiem. 
% \Versus Meum enim et jugum commodum, et onus leve est.
 

% \Caput
% \Versus Quōdam tempore ībat Jēsūs Sabbatīs per sata. Ejus autem discipulī cum ēsurīrent, coepērunt spīcās vellere atque vescī. 
% \Versus Quō vīsō, Pharisæī dīxērunt eī: ``Ēn faciunt tuī discipulī, quod in Sabbatō facere nōn licet.'' 
% \Versus Quibus ille: ``Nōn lēgistis,'' inquit, ``quid fēcerit Dāvīd cum aliquandō ēsurīret ipse et ejus comitēs? 
% \Versus Ut ingressus sit Deī domum, et apposititiōs pānēs comēderit, quibus nec eī licēbat, nec ejus comitibus vescī, sed sōlīs sacerdōtibus? 
% \Versus An nōn lēgistis in lēge, Sabbatīs in fānō sacerdōtēs Sabbatum prōfānāre? Et tamen īnsontēs sunt. 
% \Versus Atquī scītōte, hīc majōrem esse fānō. 
% \Versus Quod sī scīrētis quid sit, `Pietātem mālō, quam sacrificium,' nōn damnārētis īnsontēs. 
% \Versus Est enim Sabbatī quoque dominus Fīlius Hominis.''

% \Versus Inde profectus vēnit in eōrum collēgium, 
% \Versus ubi cum homō esset manum habēns tābidam, illī ex eō, an Sabbatīs sānāre licet, quæsīvērunt, ut eum crīminārentur.  
% \Versus Quibus ille: ``Quis homō vestrum est,'' inquit, ``quī sī vel ūnam ovem habeat, quæ Sabbatīs in foveam dēcīderit, nōn eam prehendat, et attollat? 
% \Versus Quantum autem ovī præstat homō? Ergō licet Sabbatīs bene facere.'' 
% \Versus Deinde dīcit hominī: ``Porrige manum tuam,'' atque ille porrēxit, eaque tam sāna reddita est, quam erat altera. 
% \Versus Pharisæī vērō ēgressī, cōnsilium dē eō perimendō cēpērunt.

% \Versus Quō cognitō, Jēsūs illinc discessit, sequente eum ingentī hominum multitūdine, quōs omnēs sānāvit. 
% \Versus Iīsque interminātus est, nē sē palam facerent, 
% \Versus ut fieret illud ab Ēsāiā vāte dictum hīs verbīs: 
% \Versus ``Ecce meus servus, quem ēlēgī, dīlēctus meus, animō meō cārissimus. Eum Spīritū meō dōnābō, isque jūs dīcet gentibus. 
% \Versus Nōn rixābitur, nec clāmābit, nec ejus vōcem quisquam per platēās audiet. 
% \Versus Quassātam arundinem nōn perfringet, neque fūmigāns līnum exstinguet, eō ūsque ut jūs perdūcat ad victōriam. 
% \Versus Atque in ejus nōmine spem gentēs habēbunt.''

% \Versus Tunc allātus est eī furiōsus cæcus et mūtus quem ille sānāvit, ita ut cæcus et mūtus loquerētur, ac vidēret. 
% \Versus Quā rē attonitum omne hominum vulgus sīc dictitāre: ``Num hic est Dāvīdidēs?'' 
% \Versus Et Pharisæī iīs audītīs, dīcere, eum nōn nisi per Beelzebūlem dæmoniōrum prīncipem ējicere dæmonia. 
% \Versus Quōrum cōgitātiōnēs intellegēns Jēsūs, dīxit iīs: ``Omne rēgnum ab sēsē dissidēns, dēsōlātur, et omnis cīvitās aut familia sēcum ipsa dissidēns, nōn stat. 
% \Versus Quod sī Satanās Satanām expellit, ipse sibi adversātur. Quī fierī potest igitur, ut stet ejus rēgnum? 
% \Versus Quod sī ego per Beelzebūlem ējiciō dæmonia, vestrī generis hominēs per quem ējiciunt?  Itaque iī vestrī erunt jūdicēs. 
% \Versus Sīn ego per Deī Spīritum ējiciō dæmonia, sequitur, vōbīs advēnisse dīvīnum rēgnum. 
% \Versus Quī posset enim quis in alicujus potentis ingredī domum, ejusque supellectilem dīripere, nisi prius potentem illum vinciat, ut tum dēmum ejus dīripiat domum? 
% \Versus Quī ā mē nōn est, contrā mē est, et quī mē cum nōn congerit, dissipat. 
% \Versus Itaque sīc habētōte: omne peccātum ac maledictum ignōscētur hominibus, at maledictum adversus Spīritum nōn ignōscētur. 
% \Versus Et sī quis quid dīxerit contrā Fīlium Hominis, ignōscētur eī; at sī quis contrā Sānctum Spīritum dīxerit, nōn ignōscētur eī nec in hōc sæculō, nec in futūrō.

% \Versus ``Aut facite arborem bonam, et ejus frūctum bonum, aut facite arborem tætram, et ejus frūctum tætrum. Ex frūctū enim arbor cognōscitur. 
% \Versus Vīperīna prōlēs, quōmodo possētis bene loquī, cum sītis malī? Nam ex animī redundantiā loquitur ōs. 
% \Versus Bonus homō ex bonō animī prōmptuāriō bona dēprōmit, item malus homō ex malō prōmptuāriō mala dēprōmit. 
% \Versus Scītōte autem quodcumque malum verbum, locūtī fuerint hominēs, redditūrōs esse ejus ratiōnem in diē jūdiciī. 
% \Versus Ex tuīs enim dictīs absolveris, et ex tuīs dictīs damnāberis.'

% \Versus Tum Scrībārum et Pharisæōrum quīdam sīc locūtī sunt: ``Magister vellēmus ā tē signum vidēre.'' 
% \Versus Quibus ille respondēns: ``Prāva adulterīnaque nātiō signum quærit, et signum eī nōn dabitur, nisi signum Jōnæ vātis. 
% \Versus Ut enim fuit Jōnās in ventre cētī trēs diēs, et totidem noctēs, sīc erit Fīlius Hominis in terræ meditulliō trēs diēs et totidem noctēs. 
% \Versus Hominēs Ninivītæ surgent in jūdiciō cum hāc nātiōne, eamque condemnābunt, quod ad Jōnæ præcōnium redierint ad frūgem, cum hīc sit plūs quiddam quam Jōnās. 
% \Versus Rēgīna Austrī surget in jūdiciō cum hāc nātiōne, eamque condemnābit, quod ab ultimīs ūsque terrīs vēnerit ad audiendam Solomōnis sapientiam, cum hīc sit quiddam Solomōne præstantius.

% \Versus ``Cum autem spīritus impūrus ex homine migrāvit, peragrat sitīculōsa loca, requiētem quærēns, quam ubi nōn invēnit, 
% \Versus statuit domum suam, unde migrāverat, repetere. Postquam eō venit, ubi eam vacantem, versam ōrnātamque nancīscitur. 
% \Versus Vādit ascītum sibi septem aliōs spīritūs pejōrēs sē, eōque ingressī ibi dēgunt, sitque posterior illīus hominis condiciō priōre dēterior. Sīc erit et malæ huic nātiōnī.''

% \Versus Adhūc eō vulgus alloquente, aderant forīs ejus māter et frātrēs, eum volentēs alloquī. 
% \Versus Et quīdam eī ita dīxit: ``Adsunt forīs tua māter et frātrēs, tē volentēs alloquī.'' 
% \Versus At ille eī, quid id sibi dīxerat, ita respondit: ``Quæ est mea māter, et quī sunt meī frātrēs?'' 
% \Versus Tum porrēctā ad discipulōs suōs manū, ``Ecce mea māter,'' inquit, ``frātrēsque meī. 
% \Versus Quisquis enim voluntātem exsequitur meī patris, quī est in cælīs, is meus frāter, et soror, et māter est.''
 

% \Caput
% \Versus Quōdam autem diē ēgressus domō Jēsūs sēdit apud lacum, 
% \Versus tantaque ad eum convēnit hominum multitūdō, ut ipse cōnscēnsā nāvī sedēret, et astante ad lītus omnī multitūdine, 
% \Versus eōs multīs per similitūdinēs alloquerētur in hunc modum: ``Aliquandō profectus est quīdam sator ad serendum, 
% \Versus atque eō ferente alia cecidērunt ad viam, sed vēnērunt volucrēs, quæ ea comēdērunt. 
% \Versus Alia cecidērunt in saxētum, ubi cum nōn multum terræ habērent, celeriter exorta sunt, quod profundā terrā carērent. 
% \Versus Deinde ortō sōle, æstuantia, dēfectū rādīcis āruērunt. 
% \Versus Alia cecidērunt in spīnās, eaque crēscentibus spīnīs suffōcāta sunt. 
% \Versus Alia in bonam dēlāpsa terram, frūctum extulērunt partim cum centēsimō, partim cum sexāgēsimō, partim cum trīgēsimō. 
% \Versus Quī aurēs habet ad audiendum, audiat.''

% \Versus Tum cum hīs verbīs convēnērunt ejus discipulī: ``Cūr eōs per similitūdinēs allo-queris?'' 
% \Versus Quibus ille respondit ita: ``Quoniam vōbīs, rēgnī cælestis arcāna nōsse, datum est, at illīs nōn datum est. 
% \Versus Quī autem habet, huic dabitur, isque abundābit; quī vērō nōn habet, huic etiam quod habet, auferētur. 
% \Versus Proptereā per similitūdinēs eōs alloquor, quoniam videntēs nōn vident, et audientēs nōn audiunt, nec intellegunt. 
% \Versus In iīsque comprobātur illud Ēsāiæ ōrāculum, quod sīc habet: `Audiētis quidem, sed nōn intel-legētis, et ita vidēbitis, ut nōn perspiciātis. 
% \Versus Obtorpuit enim animus hujus populī, et auribus obtūsē audiunt, et claudunt oculōs, nē et oculīs videant, et auribus audiant, et animō intellegant, redeantque ad frūgem, atque ita ego iīs medear.' 
% \Versus Vestrī vērō beātī sunt oculī quī videant et aurēs quæ audiant. 
% \Versus Scītōte enim, multōs vātēs et jūstōs cupīsse vidēre quæ cernitis vōs, neque tamen vīdisse, et audīre quæ audītis vōs, nec tamen audīvisse.

% \Versus ``Vōs igitur audīte dē satōre similitūdinem. 
% \Versus Cum quis rēgium sermōnem audit, nec intellegit, supervenit malus, quī satum in ejus animō rapit. Hic est quī secundum viam satus est. 
% \Versus Quī autem in saxētum satus est, is est quī sermōnem audiēns, prōtinus accipit cum lætitiā, 
% \Versus sed rādīcem in sēsē nōn habet, estque temporārius, ac exortā propter sermōnem calamitāte ac vexātiōne statim dēscīscit. 
% \Versus Quī autem in spīnās satus est, is est quī sermōnem audit, quem sermōnem hujus vītæ sōlicitūdō, et dīvitiārum fraus ita suffōcat, ut sit īnfrūctuōsus. 
% \Versus Quī vērō in terram bonam satus est, is est quī sermōnem et audit et intellegit, quī sānē frūctum fert, redditque alius centuplum, alius sexāgēcuplum, alius trīgēcuplum.''

% \Versus Aliam similitūdinem iīs prōposuit hīs verbīs: ``Similiter accidit in cælestī rēgnō, ut in homine quī bonum sēmen sēvit in fundō suō, 
% \Versus sed dormientibus hominibus, iit ejus inimīcus satum malās herbās inter frūmentum ac discessit. 
% \Versus Deinde ubi germināvit herba, ēdiditque frūctum, tunc appāruērunt etiam malæ herbæ. 
% \Versus Igitur servī patremfamiliās sīc convēnērunt: `Ere, nōnne bonum sēmen in fundō tuō sēmināstī? Unde igitur habet malās herbās?' 
% \Versus Quibus ille: `Inimīcus homō id fēcit,' inquit. Et servī: `Vīs igitur ut eās lectum eāmus?' 29`Nōn,' inquit ille, `nē forte legentēs malās herbās, frūmentum ūnā cum iīs ērādīcētis. 
% \Versus Sinite ambō crēscere ūsque ad messem. Messis tempore mandābō messōribus, ut prīmum malās herbās legant, et in manipulōs colligant combūrendās; frūmentum autem in meum comportent horreum.'{}''

% \Versus Aliam similitūdinem illīs prōposuit hīs verbīs: ``Simile est cæleste rēgnum grānō sināpis, quod capit homō, et in fundō suō serit, 
% \Versus quod, cum vel minimum sit omnium sēminum, ubi adolēvit, est holus maximum, arborēscitque ita, ut in ejus rāmīs nīdificātum veniant āeriæ volucrēs.''

% \Versus Aliam similitūdinem locūtus est iīs: ``Simile est cæleste rēgnum fermentō, quod capit mulier et in farīnæ sata tria abdit, dōnec tōta fermententur. 
% \Versus Hæc omnia plēbī ēlocūtus est Jēsūs per similitūdinēs, nec eōs sine similitūdine alloquēbātur, 
% \Versus ut fieret quod ab Ēsāiā vāte prædictum fuerat hīs verbīs: ``Aperiam in similitūdinēs ōs meum. Effābor, quæ ab orbe conditō abdita sunt.''

% \Versus Deinde relictā hominum multitūdine, vēnit domum Jēsūs, quem suī discipulī convēnērunt hujus modī verbīs: ``Ēdissere nōbīs similitūdinem dē fundī malīs herbīs.'' 
% \Versus Quibus ille respondit in hunc modum: ``Quī bonum sēmen serit, Fīlius Hominis est. 
% \Versus Fundus est mundus. Bonum sēmen, rēgiī sunt. Malæ herbæ sunt malī fīliī. 
% \Versus Inimīcus, eārum sator, est diabolus. Messis est fīnis ævī; messōrēs angelī sunt. 
% \Versus Ut igitur colliguntur herbæ malæ, et ignī cremantur, sīc erit in hujus ævī fīne. 
% \Versus Mittet Fīlius Hominis suōs angelōs, quī ex ejus rēgnō omnia dētrīmenta maleficōsque colligent, 
% \Versus et in ignis fornācem conjicient, ubi plōrātus erit, dentiumque strīdor. 
% \Versus Tunc jūstī sōlis rītū relūcēbunt in rēgnō suī patris. Quī habet aurēs ad audiendum, audiat.

% \Versus ``Item simile est cæleste rēgnum abditō thēsaurō in agrō, quem nactus aliquis homō occulit, et præ lætitiā it vēnditum suās omnēs facultātēs, eumque fundum emit. 
% \Versus Item perinde est cæleste rēgnum, ac sī quis mercātor homō bonōs quærat ūniōnēs, 
% \Versus et ūnum nactus pretiōsum ūniōnem, eat vēnditum suās omnēs facultātēs, eumque compāret. 
% \Versus Item simile est cæleste rēgnum, jactō in mare ēverriculō, et cujusque modī rēs colligentī, 
% \Versus quod replētum subdūcunt in lītus, et sedentēs quæ bona sunt congerunt in vāsa, mala autem forās jaciunt. 
% \Versus Sīc erit in ævī fīne. Prōdībunt angelī, quī malōs sēparābunt ā jūstīs. 
% \Versus Et in ignis fornācem conjicient, ubi plōrātus erit strīdorque dentium.

% \Versus ``Intellegitis hæc omnia?'' inquit iīs Jēsūs. ``Etiam Domine,'' inquiunt illī. 
% \Versus Et ille: ``Itaque,'' inquit iīs, ``omnis ērudītus, rēgnī cælestis rēs ēdoctus, similis est hominī patrīfamiliās, quī ex prōmptuāriō suō et recentia dēprōmit et vetera.''

% \Versus Postquam fīnem fēcit Jēsūs hīs similitūdinibus, discessit illinc. 
% \Versus Et in suam patriam profectus, docēbat conterrāneōs suōs in eōrum collēgiō, ita ut attonitī sīc dīcerent: ``Unde huic ea sapientia atque vīrēs? 
% \Versus Nōnne hic est fabrī fīlius? Nōnne ejus māter ea est quæ Marīa vocātur, ejusque frātrēs Jācōbus, et Jōsēs, et Simon, et Jūdās? 
% \Versus Et ejus sorōrēs nōnne sunt omnēs apud nōs? Unde igitur huic hæc omnia?'' 
% \Versus Itaque in eō offendēbantur. At Jēsūs: ``Nōn est,'' inquit illīs, ``vātēs inglōrius, nisi in suā patriā atque domō.'' 
% \Versus Itaque nōn multa illīc ēdidit mīrācula, propter eōrum incrēdulitātem.
 

% \Caput
% \Versus Per id tempus audiēns Hērōdēs, quārtæ partis rēx, quæ dē Jēsū dīcēbantur, 
% \Versus dīxit suīs, eum esse Jōhannem Baptistam, quī  revīxisset, ideōque eam mīrāculōrum efficāciam habēret. 
% \Versus Cēperat enim Jōhannem Hērōdēs, et vīnctum dederat in cūstōdiam, propter Hērōdiadem Philippī suī frātris uxōrem, 
% \Versus quod Hērōdī dīxisset Jōhannēs, eī nōn licēre eam habēre. 
% \Versus Cumque vellet eum occīdere, metuēbat vulgus, quod illum prō vāte habēbant. 
% \Versus Celebrandīs autem Hērōdis nātālibus, saltāvit Hērōdiadis fīlia in mediō, adeōque placuit Hērōdī, 
% \Versus ut eī cum jūrejūrandō prōmīserit, datūrum esse, quidquid ea postulāsset. 
% \Versus Illā vērō subōrnātā ā mātre suā, dīxit: ``Dā mihi hīc in patinā caput Jōhannis Baptistæ.'' 
% \Versus Doluit rēx, sed propter jūsjūrandum, et convīvās jussit eī darī. 
% \Versus Mīsitque dēcollātum Jōhannem in carcere, 
% \Versus allātumque est ejus caput in patinā, et puellæ trāditum, quæ id mātrī suæ tulit. 
% \Versus Ejus autem discipulī ejus corpus sublātum iērunt, ac sepelīvērunt, et rem Jēsū nūntiātum iērunt.

% \Versus Eō audītō Jēsūs discessit illinc, in nāvī, in dēsertum locum, seorsum, quō audītō, secūtum est eum pedibus vulgus hominum ex urbibus. 
% \Versus Et ēgressus Jēsūs, animadvertēns tantam hominum multitūdinem, miseritus est eōrum, sānāvitque ægrōtōs eōrum. 
% \Versus Sub vesperam autem aggressī sunt eum ejus discipulī hujusmodī verbīs: ``Dēsertus est locus, et hōra jam præteriit. Dīmitte hanc hominum turbam, ut in vīcōs eant ēmptum sibi cibāria.'' 
% \Versus Quibus Jēsūs: ``Nōn est opus, ut abeant,'' inquit. ``Præbēte vōs iīs quod comedant.'' 
% \Versus At illī: ``Nōn habēmus hīc nisi quīnque pānēs, et duōs piscēs.'' 
% \Versus Et ille: ``Afferte hūc,'' inquit, ``eōs mihi.'' 
% \Versus Deinde jussā hominum multitūdine per grāmina discumbere, sūmptīs quīnque pānibus, duōbusque piscibus, in cælum intuēns, laudēs ēgit, frāctōsque pānēs trādidit discipulīs, discipulī porrō multitūdinī. 
% \Versus Atque illī comēdērunt omnēs ad satietātem, sublātaque sunt reliquiārum fragmentōrum duodecim canistra plēna. 
% \Versus Quī comēdērunt autem, erant virōrum circiter quīnque mīlia, præter fēminās et parvulōs.

% \Versus Deinde statim coēgit Jēsūs suōs discipulōs nāvim cōnscendere, et ante sē trājicere, dum ipse hominum multitūdinem dīmittit. 
% \Versus Multitūdine dīmissā, montem cōnscendit seorsum precandī grātiā. Vespere autem cum sōlus illīc esset, 
% \Versus jam nāvis erat in mediō lacū, et flūctibus vexābātur, quippe contrāriō ventō. 
% \Versus Quārtā autem noctis vigiliā, vēnit ad eōs Jēsūs, per lacum ambulāns. 
% \Versus Quem in lacū ambulantem cōnspicātī ejus discipulī, turbātī sunt, spectrum esse dīcentēs, et præ timōre exclāmārunt. 
% \Versus Hīc prōtinus eōs alloquēns Jēsūs: ``Bonō este animō,'' inquit. ``Ego sum. Nē metuite.'' 
% \Versus Et Petrus respondēns: ``Domine,'' inquit, ``sī tū es, jubē mē ad tē venīre per aquam.'' 
% \Versus Et ille: ``Venī.'' Tum dēgressus dē nāvī Petrus, ingreditur per aquam, ut Jēsum adīret. 
% \Versus Sed ventum cernēns vehementem, timuit, et summergī incipiēns, sīc exclāmāvit: ``Domine servā mē.'' 
% \Versus Tum Jēsūs continuō porrēctā manū eum prehendit, et: ``Ō parum fīdēns,'' inquit eī, ``cūr dubitāstī?'' 
% \Versus Deinde iīs nāvem ingressīs, plācātus est ventus. 
% \Versus Quī vērō erant in nāvī, eī honōrem præbitum vēnērunt, dīcentēs: ``Vērē Deī Fīlius es.''

% \Versus Ita trājectō lacū vēnērunt in Gennezarethānum agrum. 
% \Versus Eō cognitō, incolæ significārunt per omnem fīnitimam regiōnem, ut eī addūcerentur quibuscumque male erat, 
% \Versus eumque ōrābant ut vel ejus togæ laciniam tangerent, ac quotquot tetigērunt, sānātī sunt.
 

% \Caput
% \Versus Tum Hierosolymītānī scrībæ et Pharisæī Jēsum hīs verbīs conveniunt: 
% \Versus ``Cūr faciunt tuī discipulī contrā veterum īnstitūtum? Quippe quī nōn lavent manūs, cum cibum capiunt.'' 
% \Versus Quibus ille respondit in hunc modum: ``Cūr et vōs īnstitūtō vestrō contrā Deī præceptum facitis? 
% \Versus Deus enim sīc præcēpit: `Honōrā patrem atque mātrem,' et `Quī patrī mātrīve maledīxerit, morte plēctātur.' 
% \Versus At vōs dīcitis, sī quis suō patrī mātrīve dīxerit, sua dōnāria illī prōfutūra, 
% \Versus nihil opus esse ut patrem mātremve honōret. Atque ita vestrō īnstitūtō Deī præceptum rescidistis. 
% \Versus Simulātōrēs, rēctē vāticinātus est dē vōbīs Ēsāiās, dīcēns: 8`Hic populus mē et ōre accēdit, et labiīs honōrat, sed eōrum animus procul abest ā mē. 
% \Versus Frūstrā autem mē venerantur, hūmānōrum præceptōrum doctrīnam docentēs.'

% \Versus Deinde advocātā hominum multitūdine: ``Audīte,'' inquit iīs, ``et intellegite. 
% \Versus Nōn quod in ōs intrat, coinquinat hominem, sed quod ex ōre prōdit, id coinquinat hominem.'' 
% \Versus Tunc eum aggressī ejus discipulī, dīxērunt eī: ``Ecquid scīs Pharisæōs, audītō istō dictō, esse offēnsōs?'' 
% \Versus At ille respondēns: ``Omnis planta, inquit, quam meus pater cælestis nōn plantāvit, exstirpābitur. 
% \Versus Sinite eōs; ducēs sunt cæcī cæcōrum. Cæcus autem cæcum sī dūcat, ambō in foveam cadent.''

% \Versus Hīc Petrus eum allocūtus est in hunc modum: ``Explicā nōbīs hanc similitūdinem.'' 
% \Versus Et Jēsūs: ``Adeōne etiam vōs tardī estis?'' inquit. 
% \Versus ``An nōndum intellegitis, quidquid in ōs intrat, id in ventrem ferrī, et in lātrīnam ējicī? 
% \Versus At quæ ex ōre ēgrediuntur, ex animō prōdeunt, atque ea polluunt hominem. 
% \Versus Ex animō enim prōdeunt malæ cōgitātiōnēs, cædēs, adulteria, stupra, fūrta, falsa testimōnia, maledicta. 
% \Versus Hæc sunt quæ polluunt hominem. Sed illōtīs manibus cibum capere, nōn polluit hominem.''

% \Versus Inde profectus Jēsūs, contulit sē in Tyriōs Sīdoniōsque tractūs. 
% \Versus Et ecce mulier Chananæa, ab illīs profecta fīnibus, clāmābat ad eum hīs verbīs: ``Miserēre meī, Domine Dāvīdide! Fīlia mea male furiāta est.'' 
% \Versus Sed cum ille nihil eī respondisset, aggressī eum ejus discipulī sīc rogāre: ``Absolve eam, clāmat enim pōne nōs.'' 
% \Versus At ille respondēns: ``Nōn sum missus,'' inquit, ``nisi ad ovēs perditās Isrāēlīticæ domūs.'' 
% \Versus Cumque illa vēnisset, et eī præbēns honōrem dīceret: ``Domine, succurre mihi,'' 
% \Versus ille sīc respondit: ``Nōn convenit sūmere līberōrum pānem, et objicere catellīs.'' 
% \Versus Et illa: ``Ita est, Domine, et tamen catellī quoque comedunt dē mīcīs, quæ dēcīdunt dē mēnsā dominōrum suōrum.'' 
% \Versus Tum Jēsūs respondēns: ``Ō mulier,'' inquit eī, ``magna est tua fīdūcia. Obtinētō quod vīs.'' Ita sānāta est ejus fīlia eādem illā hōrā.

% \Versus Illinc dīgressus Jēsūs vēnit ad lacum Galilææ, et cōnscēnsō monte cōnsēdit ibi. 
% \Versus Ad eumque vēnit ingēns hominum multitūdō, quī sēcum habēbant claudōs, cæcōs, mūtōs, mutilōs, et aliōs multōs, quōs ad Jēsū pedēs abjēcērunt, atque ille eōs sānāvit, 
% \Versus ita ut vulgō, videntēs mūtōs loquentēs, mutilōs sānōs, claudōs ambulantēs, cæcōs videntēs, mīrārentur, Isrāēlītārumque Deum collaudārent.

% \Versus Jēsūs autem, advocātīs discipulīs suīs, dīxit: ``Miseret mē hujus hominum multitūdinis, quī jam trīduum apud mē hærentēs, nōn habent quod comedant, et eōs dīmittere jejūnōs nōlō, nē dēfetiscantur in viā.'' 
% \Versus Cui discipulī: ``Unde nōbīs in sōlitūdine tot pānēs,'' inquiunt, ``ut satiētur tanta multitūdō?'' 
% \Versus Et Jēsūs: ``Quot pānēs habētis?'' inquit iīs. ``Septem,'' inquiunt, ``et paucōs pisciculōs.'' 
% \Versus Tum ille jussit multitūdinem humī discumbere. 
% \Versus Sūmptōsque septem pānēs, et piscēs, āctīs laudibus, frēgit, suīsque discipulīs trādidit, et discipulī multitūdinī, 
% \Versus omnēsque comēdērunt ad satietātem, suntque sublātæ frūstōrum reliquiæ plēnīs septem sportīs. 
% \Versus Quī comēdērunt autem, erant virōrum quattuor mīlia, præter fēminās et puerōs. 
% \Versus Deinde dīmissā hominum multitūdine, cōnscēnsā nāvī, vēnit in fīnēs Magdalānōs.
 

% \Caput
% \Versus Tum eum aggressī Pharisæī et Saddūcæī, tentandī grātiā rogant, ut sibi signum dē cælō ostendat. 
% \Versus Quibus ille respondēns: ``Sub vesperum,'' inquit, ``dīcitis: `Serēnum erit, rubet enim cælum.' 
% \Versus Et māne: `Hodiē tempestās erit, nam trīste rubet cælum.' Simulātōrēs, cælī faciem scītis dīnōscere; temporum signa nōn potestis? 
% \Versus Prāva adulterīnaque nātiō signum quærit, nec ūllum eī signum dabitur, nisi signum Jōnæ vātis.'' Deinde relictīs illīs discessit.

% \Versus Cum trājēcissent autem ejus discipulī, oblītī fuerant pānēs sūmere. 
% \Versus Et Jēsūs dīxit iīs: ``Vidēte ut Pharisæōrum Saddūcæōrumque fermentum caveātis.'' 
% \Versus Illī vērō sēcum ipsī cōgitābant, illud eō pertinēre, quod nōn sūmpsissent pānēs. 
% \Versus Id quod intellegēns Jēsūs, dīxit iīs: ``Quid apud vōs cōgitātis, parum fīdentēs? Nōn sūmpsisse pānēs? 
% \Versus An nōndum intellegitis, neque meministis quīnque pānēs illōrum quīnque mīlium? Et quod canistra recēperītis? 
% \Versus Neque septem pānēs quattuor mīlium, et quot recēperītis sportās? 
% \Versus Quī fit ut nōn intellegātis, nōn mē vōbīs dē pāne dīxisse, cavendum esse fermentum Pharisæōrum ac Saddūcæōrum?'' 
% \Versus Tunc illī intellēxērunt, nōn eum hoc dīxisse, cavendum esse pānis fermentum, sed Pharisæōrum Saddūcæōrumque doctrīnam.

% \Versus Cum vēnisset autem Jēsūs in tractum Cæsarēæ Philippī, interrogāvit suōs discipulōs hīs verbīs: ``Quem mē dīcunt hominēs esse, mē Fīlium Hominis?'' 
% \Versus Cui illī: ``Hī Jōhannem Baptistam, illī Ēliam, aliī Jēremīam, aut vātum aliquem.'' 
% \Versus Et ille: ``Vōs vērō,'' inquit iīs, ``quem mē esse dīcitis?'' 
% \Versus Cui Simon Petrus ita respondit: ``Tū es Chrīstus, Deī vīventis Fīlius.'' 
% \Versus Et Jēsūs eī respondēns: ``Beātus es,'' inquit, ``Simōn Jōnāide, quoniam nōn patefēcit istud tibi carō et sanguis, sed pater meus quī in cælīs est. 
% \Versus Ego quoque tibi dīcō: Tū es Petrus, et in hāc petrā cōnstruam meam ecclēsiam, quam Orcī portæ nōn superābunt, 
% \Versus tibique cælestis rēgnī clāvēs dabō, ac quidquid in terrā ligāveris, erit ligātum in cælīs, et quidquid in terrā solveris, erit solūtum in cælīs.'' 
% \Versus Tunc præcēpit suīs discipulīs, ut nēminī dīcerent sē esse Jēsum Chrīstum.

% \Versus Deinceps coepit Jēsūs dēmōnstrāre suīs discipulīs, sibi eundem esse Hierosolymam, et multa ā senātōribus et pontificibus scrībīsque patienda, sēque occīdendum, et tertiō diē revictūrum. 
% \Versus Hīc Petrus eum prehēnsum coepit objūrgāre, dīcēns: ``Parce tibi, Domine, nōn accidet istud tibi.'' 
% \Versus At ille versus: ``Abī pōne mē, Satanā,'' inquit Petrō. ``Impedīmentō mihi es, quippe quī nōn dīvīna, sed hūmāna sapiās.''

% \Versus Deinde dīxit Jēsūs discipulīs suīs: ``Sī quis mē vult sequī, renūntiet ipse sibi, tollatque crucem suam, et mē sequātur. 
% \Versus Nam quī animam suam servāre voluerit, eam perdet. Quī vērō animam suam meā causā perdiderit, eam inveniet. 
% \Versus Quid enim prōderit hominī, sī vel tōtum mundum lucrētur, et animæ suæ jactūram faciat? Aut quid dabit homō, quō animam suam æquiperet? 
% \Versus Est enim ventūrus Fīlius Hominis in suī patris glōriā, cum suīs angelīs, ac tum prō suīs quemque factīs remūnerābitur. 
% \Versus Hoc vōbīs certō dīcō, esse quōsdam eōrum quī hīc adsunt, quī nōn prius mortem gustābunt, quam videant Fīlium Hominis venientem in rēgnō suō.''
 

% \Caput
% \Versus Post sex autem diēs adhibet Jēsūs Petrum, et Jācōbum, ejusque frātrem Jōhannem, et in arduum montem sēdūcit, 
% \Versus ac cōram iīs trānsfigūrātus est, ejusque et faciēs sōlis modo resplenduit, et vestīmenta tam candida facta sunt, quam est lūx. 
% \Versus Et ecce cōnspectī sunt iīs Mōsēs, et Ēliās cum eō colloquentēs. 
% \Versus Tum Petrus Jēsum alloquēns: ``Domine,'' inquit, ``bonum est hīc esse nōs. Sī vīs, faciāmus hīc tria tabernācula: tibi ūnum, Mōsī ūnum, et Ēliæ ūnum.'' 
% \Versus Adhūc eō loquente, ecce lūcida nūbēs illōs obumbrāvit, et ex nūbe vōx exstitit, ita dīcēns: ``Hic est meus cārissimus fīlius, quī mihi acceptus est. Hunc audīte.'' 
% \Versus Hōc audītō, magnopere territī discipulī, cecidēre prōnī. 
% \Versus At Jēsūs eōs aggressus, tetigit. ``Surgite,'' inquit, ``nēve metuite.'' 
% \Versus Tum illī sublātīs oculīs nēminem vīdērunt, nisi sōlum Jēsum.

% \Versus Dēscendentibus autem iīs dē monte, præcēpit iīs Jēsūs, nē cui vīsum illud dīcerent, dōnec Fīlius Hominis ā mortuīs resurrēxisset. 
% \Versus Tunc discipulī sīc eum interrogant: ``Quid ergō dīcunt scrībæ, Ēliam oportēre venīre prius?'' 
% \Versus Quibus respondēns Jēsūs: ``Ventūrus est quidem prius Ēliās, et īnstaurātus omnia. 
% \Versus Sed scītōte Ēliam jam vēnisse, quem illī nōn agnōvērunt, sed eī quæ voluēre fēcērunt. Sīc et Fīlius Hominis ab iīs passūrus est.'' 
% \Versus Tunc intellēxērunt discipulī, eum id sibi dē Jōhanne Baptistā dīxisse.

% \Versus Ut autem pervēnērunt ad hominum multitūdinem, aggressus eum quīdam homō, congenūclāns, 
% \Versus sīc dīxit: ``Domine miserēre meī fīliī, quī lūnāticus est, et male habet. Nam sæpe in ignem, sæpe cadit in aquam. 
% \Versus Et quidem eum tuīs discipulīs addūxī, sed eum nōn potuērunt sānāre.'' 
% \Versus Et Jēsūs respondēns: ``Ō incrēdula,'' inquit, ``prāvaque nātiō. Quoūsque vōbīscum erō? Quoūsque vōs feram? Addūcite hūc eum mihi.'' 
% \Versus Deinde illum increpuit Jēsūs, exiitque ex eō dæmonium, et sānātus est puer eādem illā hōrā. 
% \Versus Tum aggressī Jēsum discipulī seorsum, quæsīvērunt, cūr ipsī nōn potuissent illud expellere. 
% \Versus ``Propter incrēdulitātem vestram,'' inquit iīs. ``Hoc enim vōbīs cōnfirmō, sī tantum fideī habueritis, quantum est grānum sināpis, sī dīxeritis huic montī, `Migrā istinc illūc,' migrābit, nihilque nōn poteritis. 
% \Versus Cēterum hoc genus nōn exit, nisi per precēs et jējūnium.''

% \Versus Versantibus autem iīs in Galilæā, dīxit iīs Jēsūs: ``Trādendus est Fīlius Hominis in hominum manūs, 
% \Versus quī eum interficient, isque tertiō diē resurget.'' Id illīs valdē doluit.

% \Versus Cum vēnissent autem Capharnāum, hujusmodī verbīs adortī sunt Petrum, quī didrāchma exigēbant. ``Nōn pendit magister vester didrāchma?'' 
% \Versus ``Etiam,'' inquit ille. Deinde ubi domum ingressus est, prævēnit eum Jēsūs hīs verbīs: ``Quid tibi vidētur, Simon? Rēgēs orbis ā quibus tribūta aut cēnsum exigunt? Ā suīsne, an ab aliēnīs?'' 
% \Versus ``Ab aliēnīs,'' inquit eī Petrus. Et Jēsūs: ``Ergō suī sunt līberī,'' inquit eī. 
% \Versus ``Sed nē eōs offendāmus, ī ad lacum, et hāmum jacitō, et quī prīmus extrahētur piscis, eum tollitō, et apertō ejus ōre staterem inveniēs. Eum capitō, et illīs prō mē tēque datō.''
 

% \Caput
% \Versus Illā hōrā discipulī Jēsum convēnērunt, quærentēs quis futūrus esset in rēgnō cælestī maximus. 
% \Versus Et Jēsūs advocātum puerum collocāvit inter eōs, et: ``Hoc vōbīs,'' inquit, ``cōnfirmō, nisi mūtātī fueritis, 
% \Versus et puerīs similēs redditī, nōn intrābitis in cæleste rēgnum. 
% \Versus Quisquis ergō sē ipsum summīserit, ut est hic puer, is erit in rēgnō cælestī maximus. 
% \Versus Et quisquis hujusmodī puerum meō nōmine accipit, mē accipit.

% \Versus ``Quisquis vērō vel minimum hōrum mihi fidem habentium offenderit, præstāret, eī suspēnsā dē ejus collō asināriā molā, in maris æquor dēmergī. 
% \Versus Sunt quidem calamitōsæ mundō offēnsiōnēs, tametsī offēnsiōnēs accidere necesse est, sed væ hominī per quem accidit offēnsiō. 
% \Versus Quod sī tē tua manus aut pēs offendit, abscinde eum, et abjice. Satius est tibi claudum aut mancum in vītam ingredī, quam duās manūs aut pedēs habentem in sempiternum ignem conjicī. 
% \Versus Et sī tē tuus oculus offendit, ērue eum, et abjice. Satius est tibi ūnoculum in vītam ingredī, quam duōs oculōs habentem, in ignis gehennam conjicī.

% \Versus ``Vidēte nē vel minimum hōrum contemnātis. Scītōte enim eōrum angelōs in cælīs semper aspicere faciem patris meī, quī in cælīs est. 
% \Versus Venit enim Fīlius Hominis servātum perdita. 
% \Versus Quid vōbīs vidētur? Sī cui hominī centum sint ovēs, et eārum ūna dēerrāverit, nōnne relictīs nōnāgintā novem in montibus, it quæsītum errantem? 
% \Versus Et sī eam invenīre contigerit, hoc vōbīs prō certō dīcō, eum illā magis gaudēre, quam nōnāgintā novem nōn pālātīs. 
% \Versus Sīc voluntās nōn est vestrī patris, quī est in cælīs, ut pereat vel minimus hōrum.

% \Versus ``Quod sī in tē peccāverit frāter tuus, ī reprehēnsum eum, ita ut tēcum ipse sōlus adsit. Sī tē audīverit, lucrātus es frātrem tuum. 
% \Versus Sīn minus audīverit, adhibē ūnā tēcum īnsuper ūnum aut alterum, ut ex ōre duōrum triumve testium dē rē omnī statuātur. 
% \Versus Quod sī eōs nōn audierit, dīcitō ecclēsiæ. Quod sī nē ecclēsiam quidem audierit, estō tibi perinde ac extrāneus et pūblicānus. 
% \Versus Sīc certō habētōte, quæcumque in terrā ligāveritis, ligāta fore in cælō, et quæcumque in terrā solveritis, in cælō solūta fore. 
% \Versus Item certō scītōte, sī duo vestrum in terrā cōnsēnserint, quamcumque rem petierint, impetrātūrōs ā patre meō, quī in cælīs est. 
% \Versus Ubi sunt enim duo trēsve meō nōmine congregātī, illīc ego sum inter eōs.''

% \Versus Tunc aggressus eum Petrus: ``Domine,'' inquit, ``quotiēs peccantī in mē frātrī meō ignōscere dēbeō? Ad septiēsne?'' 
% \Versus Cui Jēsūs: ``Nōn dīcam tibi ad septiēs, sed ad septuāgiēs septiēs.

% \Versus ``Itaque similiter accidit in rēgnō cælestī, ac in homine rēge, quī voluit ratiōnēs cōnferre cum suīs servīs. 
% \Versus Cum coepisset autem cōnferre, adductus est eī quīdam deciēs mīlle talentōrum dēbitor, 
% \Versus quī cum solvendō nōn esset, jussit eum dominus ejus, uxōremque et līberōs, et omnēs ejus facultātēs vēndī, atque ita solvī. 
% \Versus Sed servus prōcubuit, et eī præbēns honōrem dīxit: `Domine, exspectā mē diūtius, et omnia tibi solvam.' 
% \Versus Ita illīus servī miseritus dominus, eum dīmīsit, eīque dēbitum condōnāvit. 
% \Versus At servus ille dīgressus, quendam nactus cōnservōrum suōrum, quī dēbēbat eī centum dēnāriōs, comprehendit, et eī collum obtorquet. `Solve mihi,' inquit, `quod dēbēs.' 
% \Versus Cumque ejus cōnservus prōcubuisset, et eum ōrāret, ut sē diūtius exspectāret, sēsē eī omnia solūtūrum, 
% \Versus nōluit, sed eum in cūstōdiam datum iit, dōnec solvisset dēbitum. 
% \Versus Quam rem videntēs ejus cōnservī, ægerrimē tulērunt, dominōque suō rem omnem dēclārātum iērunt. 
% \Versus Tunc eum dominus ejus arcessītum sīc alloquitur: `Serve nēquam, ego tibi tōtum nōmen illud rogātus ā tē, condōnāvī. 
% \Versus Nōnne dēbēbās tū vicissim tuī cōnservī miserērī, ut ego tuī miseritus eram?' 
% \Versus Ita īrātus ejus dominus, trādidit eum tortōribus dōnec solvisset quidquid sibi dēbēbātur. 
% \Versus Sīc meus quoque cælestis pater vōbīs faciet, nisi aliī aliīs ex animō dēlicta condōnāveritis.''
 

% \Caput
% \Versus Postquam hanc ōrātiōnem fīnīvit Jēsūs, ex Galilæā profectus vēnit in Jūdææ fīnēs trāns Jordānem, 
% \Versus eumque secūta est ingēns hominum multitūdō, quōs illīc sānāvit. 
% \Versus Pharisæī vērō eum, tentandī grātiā, convēnērunt, quærentēs an licēret virō uxōrem suam quālibet dē causā repudiāre. 
% \Versus Quibus ille respondit in hunc modum: ``Nōn lēgistis, quī prīncipiō fēcit hominem, eōs marem et fēminam fēcisse, 
% \Versus atque ita prōnūntiātum es-se: `Proptereā relinquet vir patrem atque mātrem, et adhærēbit uxōrī suæ, fīetque ex duōbus ūna carō.' 
% \Versus Itaque nōn jam sunt duo, sed ūna carō. Proinde quod Deus conjūnxit, homō nē disjungat.'' 
% \Versus Et illī: ``Cūr ergō præcēpit Mōsēs dīvortiī tabulam darī, uxōremque repudiārī?'' 
% \Versus Quibus ille: ``Mōsēs utique propter vestram pervicāciam vōbīs uxōrēs vestrās repudiāre permīsit, vērum prīncipiō nōn fuerat ita factitātum. 
% \Versus Atque hoc scītōte, quisquis uxōrem suam repudiāverit (nisi ob stuprum) et aliam dūxerit, eum adulterāre, et quī repudiātam dūxerit, eum adulterāre.''

% \Versus Hīc discipulī: ``Sī ea est,'' inquiunt eī, ``virī cum uxōre condiciō, nōn expedit connūbia conjungere.'' 
% \Versus Quibus ille: ``Nōn omnēs hanc rem præstāre possunt, sed quibus datum est. 
% \Versus Sunt enim quīdam castrātī, quī sīc ab uterō mātris nātī sunt. Sunt et castrātī, quī ab hominibus castrātī sunt, item sunt castrātī, quī sē ipsōs propter rēgnum cæleste castrārunt. Quī præstāre potest, præstātō.''

% \Versus Tunc adductī sunt eī puerī, ut manūs iīs impōneret, et ōrāret. Ac discipulīs illōs objūrgantibus, 
% \Versus Jēsūs ita dīxit: ``Sinite puerōs, nec eōs ad mē venīre prohibēte. Nam tālium est cæleste rēgnum.'' 
% \Versus Deinde cum illīs manūs imposuisset, dīgressus est illinc.

% \Versus Tunc quīdam eum convēnit hīs verbīs: ``Magister bone, quid bonī faciam, ut vītam adipīscar æternam?'' 
% \Versus Cui ille: ``Quid mē dīcis bonum? Nūllus est bonus, nisi ūnus Deus. Quod sī vīs in vītam ingredī, exsequere præcepta.'' 
% \Versus ``Quænam?'' inquit ille. Et Jēsūs: ``Illa,'' inquit. ``Nē occīditō. Nē adulterātō. Nē fūrātor. Falsum testimōnium nē dīcitō. 
% \Versus Honōrā patrem atque mātrem, et alterum ut tē ipsum dīligitō.'' 
% \Versus Et adolēscēns: ``Omnia ista,'' inquit eī, ``exsecūtus sum ā pueritiā. Quid mihi restat?'' 
% \Versus Et Jēsūs: ``Sī vīs esse perfectus,'' inquit eī, ``ī vēnditum facultātēs tuās, inque pauperēs ērogātō, habitūrus in cælō thēsaurum. Deinde adestō, et mē sequere.'' 
% \Versus Hīs verbīs audītīs adolēscēns abiit, dolēns, quippe quī multās facultātēs habēret.

% \Versus At Jēsūs suōs discipulōs alloquēns: ``Hoc vōbīs,'' inquit, ``cōnfirmō, dīvitem difficulter in cæleste rēgnum ingredī. 
% \Versus Iterumque hoc vōbīs dīcō, facilius esse camēlum per forāmen acūs trājicī, quam dīvitem in Deī rēgnum intrāre.'' 
% \Versus Hōc audītō, admodum stupefactī ejus discipulī, dīcere: ``Quis ergō servārī potest?'' 
% \Versus Quod intuitus Jēsūs, dīxit iīs: ``Ab hominibus hoc fierī nōn potest, at ā Deō fierī possunt omnia.'' 
% \Versus Tum Petrus ita loquitur: ``Ēn nōs relīquimus omnia, tēque secūtī sumus. Quid ergō hinc assequēmur?'' 
% \Versus Et Jēsūs: ``Hoc vōbīs cōnfirmō,'' inquit iīs, ``vōs, quī mē secūtī estis, in renovātā vītā, cum sedēbit Fīlius Hominis in suō glōriōsō tribūnālī, sessūrōs esse vōs quoque in duodecim tribūnālibus, jūdicantēs duodecim tribūs Isrāēlītārum. 
% \Versus Et quisquis domōs, aut frātrēs, aut sorōrēs, aut patrem, aut mātrem, aut uxōrem, aut līberōs, aut agrōs meī nōminis causā relīquerit, is centuplum adipīscētur, et vītam obtinēbit sempiternam. 
% \Versus Sed multī prīmī erunt ultimī, et ultimī prīmī.
 

% \Caput
% \Versus ``Perinde enim accidit in cælestī rēgnō, ac in homine patrefamiliās, quī exiit prīmō māne ad condūcendōs operāriōs in vīneam suam, 
% \Versus pactusque operāriīs singulōs dēnāriōs in diem, dīmīsit eōs in vīneam suam. 
% \Versus Deinde circā tertiam hōram ēgressus, vīdit aliōs in forō stantēs ōtiōsōs, 
% \Versus et, `Īte,' inquit iīs, `vōs quoque in vīneam meam, et quod æquum erit, dabō vōbīs.' 
% \Versus Atque illī iērunt. Item circā septimam et nōnam hōram ēgressus, fēcit similiter. 
% \Versus Circā ūndecimam autem hōram ēgressus, offendit aliōs stantēs ōtiōsōs, et, `Quid hīc stātis,' inquit iīs, `tōtum diem ōtiōsī?' 
% \Versus Cui illī: `Quia nēmō nōs condūxit,' inquiunt. Et ille, `Īte et vōs,' inquit, `in vīneam meam, et quod erit æquum, accipiētis.' 
% \Versus Sub vesperam autem jubet vīneæ dominus prōcūrātōrī suō, ut vocet operāriōs, iīsque ab ultimīs exōrsus ad prīmōs, mercēdem solvat. 
% \Versus Ita cum vēnissent quī circā ūndecimam hōram vēnerant, accēpērunt singulōs dēnāriōs. 
% \Versus Item prīmī cum vēnissent, arbitrātī sē plūs acceptūrōs, accēpērunt et ipsī singulōs dēnāriōs, 
% \Versus quibus acceptīs, fremēbant contrā patremfamiliās, 
% \Versus dīcentēs: `Hī postrēmī ūnam hōram operātī sunt, et tū eōs nōbīs parēs fēcistī, quī diēī onus ārdōremque pertulimus.' 
% \Versus At ille respondēns dīxit eōrum ūnī: `Amīce nōn faciō tibi injūriam. Nōnne mēcum dēnāriō convēnistī? 
% \Versus Aufer tuum, et abī. Volō autem huic ultimō tantum dare, quantum tibi. 
% \Versus An mihi nōn licet meīs ūtī meō arbitrātū? An tuus oculus malus est, quoniam ego bonus sum?' 
% \Versus Ita erunt et ultimī prīmī, et prīmī ultimī. Multī enim sunt vocātī, sed paucī ēlēctī.''

% \Versus Ascendēns autem Jēsūs Hierosolyma, assūmpsit duodecim discipulōs seorsum in viā, iīsque dīxit: 
% \Versus ``Ēn ascendimus Hierosolyma, et Fīlius Hominis pontificibus scrībīsque trādētur, quī eum capite damnātum, 
% \Versus trādent externīs illūdendum, et verberandum et crucifīgendum, isque diē tertiō resurget.''

% \Versus Tunc eum aggressa māter fīliōrum Zebedæī cum suīs fīliīs, honōre præbitō petēbat aliquid ab eō. 
% \Versus Cui ille: ``Quid vīs?'' inquit. Et illa: ``Jubē,'' inquit eī, ``ut hī duo meī fīliī tibi alter dexter, alter sinister assideant in rēgnō tuō.'' 
% \Versus At Jēsūs respondēns: ``Nescītis quid petātis. Potestis idem bibere pōculum, quod ego bibitūrus sum, et eōdem baptismate, quō ego baptīzandus sum, baptīzārī?'' ``Possumus,'' inquiunt illī. 
% \Versus Et ille: ``Meum quidem pōculum bibētis,'' inquit, ``meōque baptismate baptīzābiminī. Sed ut mihi dextrā lævāque assideātur, nōn est meum dare, nisi quibus id parātum est ā patre meō.''

% \Versus Hōc audītō, reliquī decem indignātī sunt ob duōs frātrēs. 
% \Versus At Jēsūs advocātīs iīs dīxit: ``Scītis, gentium prīncipēs in eās dominārī, et magnōs virōs in eās potestātem obtinēre. 
% \Versus Inter vōs nōn sīc agētur. Quīn quī volet in vōbīs maximus fierī, sit vester famulus, 
% \Versus et quī volet in vōbīs esse prīmus, estō servus vester— 
% \Versus sīcut Fīlius Hominis nōn venit ut sibi ministrētur, sed ut ministret ipse, animamque suam in multōrum līberātiōnem impendat.

% \Versus Iīs autem Hiericunte discēdentibus, cum eum sequerētur frequēns hominum multitūdō, 
% \Versus cæcī duo secundum viam sedentēs, ubi audīvērunt præterīre Jēsum, sīc exclāmārunt: ``Miserēre nostrī, Domine Dāvīdide.'' 
% \Versus Cumque vulgō objūrgārentur, ut tacērent, eō clāmābant altius, dīcentēs: ``Miserēre nostrī, Domine Dāvīdide.'' 
% \Versus Tum Jēsūs restitit, et eōs vocāvit: ``Quid vultis,'' inquit, ``ut vōbīs faciam?'' 
% \Versus Cui illī: ``Domine,'' inquiunt, ``ut nostrī aperiantur oculī.'' 
% \Versus Jēsūs vērō misericordiā mōtus, eōrum tetigit oculōs, statimque illī oculīs vīdērunt, et eum secūtī sunt.
 

% \Caput
% \Versus Postquam autem Hierosolymīs propinquārunt, et Bēthphage ad olīvārum montem vēnērunt, mīsit Jēsūs duōs discipulōs, 
% \Versus dīcēns iīs: ``Īte in vīcum quī contrā vōs est, et prōtinus inveniētis asinam ligātam, et pullum cum eā. Solvitōte, et mihi addūcitōte. 
% \Versus Quod sī quis vōbīs aliquid dīxerit, dīcētis: `Dominum iīs egēre,' et dīmittet eōs.'' 
% \Versus Hoc autem tōtum factum est, ut id accideret quod ā vāte dictum fuerat hīs verbīs: 
% \Versus ``Dīcite puellæ Sīōnī: `Ecce rēx tuus tibi venit mānsuētus, īnsidēns asinæ, et asellō jūmentī pullō.'{}'' 
% \Versus Igitur profectī discipulī, fēcērunt sīcut mandāverat iīs Jēsūs, 
% \Versus asinamque et pullum addūxērunt, et iīs vestīmenta sua imposuērunt, et eum super eā collocārunt. 
% \Versus Maxima autem hominum multitūdō suīs vestīmentīs viam cōnsternere, aliī abscissōs ex arboribus rāmōs per viam sternere. 
% \Versus Vulgus autem partim præcēdēns, partim subsequēns, sīc acclāmāre: ``Hōsanna Dāvīdidæ, bene sit eī quī venit in nōmine Dominī, Hōsanna in suprēmīs.'' 
% \Versus Eō autem ingressō Hierosolyma, commōta est tōta cīvitās, dīcēns: ``Quis est hic?'' 
% \Versus Vulgus autem dīcēbat: ``Hic est Jēsūs vātēs, ā Nazarethā Galilææ.''

% \Versus Et Jēsūs in Deī templum ingressus, ējēcit omnēs in templō vēndentēs et ementēs, et nummulāriōrum mēnsās sellāsque vēndentium columbās ēvertit. 
% \Versus ``Scrīptum est,'' inquit iīs, ``{}`Domus mea domus supplicātiōnis vocābitur,' at vōs ex eā fēcistis `spēluncam latrōnum.'{}'' 
% \Versus Cumque eum cæcī et claudī in templō adīssent, sānāvit eōs. 
% \Versus Pontificēs et scrībæ videntēs quam mīra fēcisset, et puerōs in fānō ``Hōsanna Dāvīdidæ'' acclāmantēs, indignātī dīxērunt eī: 
% \Versus ``Audīs quid hī dīcant?'' ``Etiam,'' inquit iīs Jēsūs. ``Numquam nē lēgistis? `Per os īnfantium ac lactentium laudem condis.'{}''

% \Versus Deinde relictīs illīs, profectus ab urbe est Bēthaniam, ibique diversātus.

% \Versus Māne autem urbem repetēns ēsurīvit, 
% \Versus et animadversā quādam apud viam fīcū, vēnit ad eam, cumque nihil in eā, nisi folia dumtaxat, invēnisset, dīxit eī: ``Nē posthāc ex tē frūctus oriātur umquam.'' Statimque fīcus āruit. 
% \Versus Quō vīsō, admīrātī discipulī dīcere: ``Ut subitō āruit fīcus?'' 
% \Versus Quibus respondit Jēsūs: ``Hoc vōbīs cōnfirmō, sī fīdūciam habēbitis, neque dubitābitis, nōn sōlum hoc dē fīcū faciētis, vērum etiam sī huic montī jusseritis ut āmoveātur, et in mare prōjiciātur, fīet, 
% \Versus ac quidquid precibus fīdenter petieritis, obtinēbitis.''

% \Versus Cum vēnisset autem in fānum, pontificēs et populī senātōrēs eum docentem convēnērunt hīs verbīs: ``Quā potestāte ista facis, et quis tibi potestātem istam dedit?'' 
% \Versus Quibus respondēns Jēsūs: ``Rogābō vōs ego vicissim quiddam, quod sī mihi dīxeritis, ego quoque vōbīs dīcam quā potestāte hæc faciam. 
% \Versus Baptisma Jōhannis unde erat? Ā cælōne, an ab hominibus?'' At illī sīc apud sēsē ratiōcinārī: ``Sī dīxerimus `ā cælō,' dīcet nōbīs: `Cūr ergō eī nōn crēdidistis?' 
% \Versus Sīn dīxerimus `ab hominibus,' vulgus metuimus, omnēs enim Jōhannem prō vāte habent.'' 
% \Versus Itaque Jēsū sīc respondērunt: ``Nescīmus.'' Et ille: ``Nec ego vōbīs dīcō,'' inquit, ``quā hæc potestāte faciam.

% \Versus ``Quid vōbīs autem vidētur? Habēbat homō quīdam duōs nātōs, quōrum priōrem aggressus est hīs verbīs: `Nāte, abī ad faciendum opus hodiē in vīneā meā.' 
% \Versus Cui ille respondēns: `Nōlō,' inquit, post tamen mūtātā sententiā iit. 
% \Versus Alterum item iīsdem verbīs aggressus est. Atque ille: `Faciam domine,' inquit respondēns, neque tamen iit. 
% \Versus Uter pāruit voluntātī patris?'' ``Prior,'' inquiunt eī. Et Jēsūs: ``Crēdite mihi, pūblicānī et meretrīcēs antecēdunt vōs in rēgnum Deī. 
% \Versus Vēnit enim ad vōs Jōhannēs jūstitiæ viā, cui vōs tamen nōn crēdidistis, cum pūblicānī et meretrīcēs crēdiderint, quod vōs cum vidērētis, nōn mūtāstis tandem sententiam, ut eī crēderētis.

% \Versus ``Aliud exemplum audīte. Fuit quīdam paterfamiliās, quī vīneam cōnsēvit, et sæptō circumdedit, in eāque torcular dēfīxit, et turrim exstrūxit, eamque agricolīs ēlocāvit, deinde peregrē profectus est. 
% \Versus Posteā īnstante tempore frūctuum, mīsit servōs suōs ad agricolās, ad ejus frūctūs percipiendōs. 
% \Versus At agricolæ comprehēnsōs ejus servōs partim pulsārunt, partim interfēcērunt, partim lapidāvērunt. 
% \Versus Ille rūrsus aliōs plūrēs priōribus mīsit, sed illī iīs idem fēcērunt. 
% \Versus Postrēmō mīsit ad eōs fīlium suum, ita cōgitāns: `Reverēbuntur fīlium meum.' 
% \Versus Agricolæ vērō, vīsō fīliō, sīc inter sēsē dīcere: `Hīc est hērēs. Agite, interficiāmus eum, et ejus hērēditātem occupēmus.' 
% \Versus Itaque eum cēpērunt, et ējectum extrā vīneam perēmērunt. 
% \Versus Cum ergō vēnerit vīneæ dominus, quid faciet illīs agricolīs?'' 
% \Versus Cui illī: ``Malōs male perdet,'' inquiunt, ``et vīneam aliīs ēlocābit agricolīs, quī eī frūctūs pendent suīs temporibus.''

% \Versus Et Jēsūs: ``Numquam nē lēgistis,'' inquit iīs, ``in litterīs? `Quem lapidem improbāverant strūctōrēs, is adhibitus est ad caput angulī, id quod ā Dominō profectum est, et nōbīs mīrum vidētur.' 
% \Versus Quamobrem scītōte, auferendum ā vōbīs Deī rēgnum, et gentī dandum frūctūs ēditūræ. 
% \Versus Ac quī in eum lapidem ceciderit, cōnfringētur, et in quem lapis inciderit, eum conteret.'' 
% \Versus Igitur pontificēs et Pharisæī, audītīs ejus exemplīs, intellēxērunt eum dē ipsīs dīcere, 
% \Versus sed eum volentēs comprehendere, timuēre vulgus, quod eum prō vāte habēbat.
 

% \Caput
% \Versus At Jēsūs eōs iterum hīs verbīs per similitūdinēs allocūtus est: 
% \Versus ``In rēgnō cælestī similiter accidit, atque in rēge quōdam quī fīliī suī nūptiās factūrus, 
% \Versus Dīmīsit servōs suōs, quī invītātōs ad nūptiās vocārent. Sed illī nōluērunt venīre. 
% \Versus Itaque aliōs item servōs mīsit, dīcēns: `Dīcite invītātīs, mē meum parāsse prandium, meōs juvencōs et altilia esse mactāta, et omnia parāta, veniant ad nūptiās.' 
% \Versus At illī neglēxērunt, et discessērunt, alius in suum prædium, alius ad mercātūram suam. 
% \Versus Cēterī comprehēnsōs ejus servōs, cum ignōminiā perēmērunt. 
% \Versus Quō audītō īrātus rēx, missīs eō suīs cōpiīs, homicīdās illōs perdidit, eōrumque urbem cremāvit. 
% \Versus Deinde suīs servīs ita dīxit: `Nūptiæ quidem parātæ sunt, sed invītātī nōn erant dignī. 
% \Versus Quamobrem ābīte in trivia, et quōscumque invēneritis, vocāte ad nūptiās.' 
% \Versus Ita profectī in viās illī servī, congregārunt quotquot invēnērunt, tum malōs, tum bonōs, ita ut complērentur nūptiæ convīvīs. 
% \Versus Ingressus autem rēx ad convīvās spectandōs, animadvertit ibi quendam nōn nūptiālī vestītū indūtum, 
% \Versus et, `Amīce,' inquit eī, `quī fit ut hūc intrāverīs sine vestīmentō nūptiālī?' Cumque ille obmūtuisset, 
% \Versus jussit rēx famulīs, ut eum pedibus manibusque cōnstrictum, in penitissimās tenebrās compingerent, ubi futūrus esset plōrātus strīdorque dentium. 
% \Versus Multī enim sunt vocātī, sed paucī ēlēctī.''

% \Versus Tunc Pharisæī cōnsilium captum iērunt, dē eō in verbīs illaqueandō, 
% \Versus eīque discipulōs suōs cum Hērōdiānīs mīsērunt, quī dīcerent: ``Magister, scīmus tē vērācem esse, dīvīnamque vītæ viam vērē docēre, neque quemquam cūrāre, quippe quī nōn spectēs hominum persōnam. 
% \Versus Dīc nōbīs quid cēnseās, liceatne pendere tribūtum Cæsarī, necne?'' 
% \Versus At Jēsūs cognitā eōrum malitiā, dīxit: ``Quid mē tentātis, simulātōrēs? 
% \Versus Ostendite mihi nummum tribūtārium.'' Illī eī dēnārium attulērunt. 
% \Versus Et ille: ``Cujus est imāgō hæc,'' inquit iīs, ``et īnscrīptiō?'' 
% \Versus Cui illī, ``Cæsaris,'' inquiunt. Tunc ille: ``Solvite igitur,'' inquit iīs, ``quæ sunt Cæsaris Cæsarī, et quī Deī Deō.'' 
% \Versus Hōc audītō admīrātī illī, eō relictō discessērunt.

% \Versus Illō diē convēnērunt eum Saddūcæī, quī negant esse resurrēctiōnem, eumque in hunc modum interrogārunt: 
% \Versus ``Magister, jussit Mōsēs, ut sī quis mortuus fuerit sine līberīs, dūcat ejus frāter ejus uxōrem, frātrīque suō prōlem suscitet. 
% \Versus Fuērunt autem apud nōs frātrēs septem, quōrum prīmus uxōre ductā obiit, et prōle carēns relīquit uxōrem suam frātrī suō. 
% \Versus Itidem et alter, et tertius, ūsque ad septem. 
% \Versus Postrēmō omnium mortua est etiam mulier. 
% \Versus Igitur in resurrēctiōne cujus ex septem erit uxor, cum omnēs eam habuerint?'' 
% \Versus At Jēsūs respondēns illīs: ``Errātis,'' inquit, ``nōn intellegentēs litterās, neque Deī potestātem,
% \Versus sīquidem in resurrēctiōne nec virī dūcunt uxōrēs, nec fēminæ nūbunt, sed dīvīnōrum angelōrum similēs sunt in cælō. 
% \Versus Dē resurrēctiōne autem mortuōrum nōn lēgistis quod vōbīs ā Deō hīs verbīs dictum est? 32`Ego sum Deus Abrāhāmī, Deus Isaacī, et Deus Jācōbī.' Nōn est Deus, mortuōrum Deus, sed vīventium.'' 
% \Versus Hōc audītō, stupēbant vulgō ejus doctrīnam.

% \Versus Pharisæī vērō, audientēs ab eō cōnfūtātōs Saddūcæōs, coiērunt eōdem, 
% \Versus eumque quīdam eōrum, jūris perītus, tentandī grātiā sīc interrogāvit: 
% \Versus ``Magister, quodnam præceptum est in lēge maximum?'' 
% \Versus Cui Jēsūs: ``{}`Dominum Deum tuum tōtō corde, tōtō animō, tōtā mente amātō.' 
% \Versus Hoc est prīmum et maximum præceptum. 
% \Versus Alterum autem est huic simile: `Alterum ut tē ipsum amātō.' 
% \Versus Ab hīs duōbus præceptīs tōta lēx vātēsque pendent.''

% \Versus Congregātīs autem Pharisæīs, interrogāvit eōs Jēsūs in hunc modum: 
% \Versus ``Quid cēnsētis dē Chrīstō? Cujus prōgnātum fore?'' ``Dāvīdis,'' inquiunt eī. 
% \Versus Et ille: ``Quī fit ergō,'' inquit iīs, ``ut eum Dāvīd afflātū dīvīnō Dominum vocet, ita dīcēns: 44`Ait Dominus Dominō meō: ``Sēde ad meam dexteram, dōnec tuōs hostēs effēcerō scabellum pedum tuōrum'{}''? 
% \Versus Quod sī eum Dāvīd Dominum vocat, quī fit ut sit ejus prōgnātus?'' 
% \Versus Itaque nēmō eī quidquam respondēre potuit, nec eum ab illō diē quisquam deinceps interrogāre ausus est.
 

% \Caput
% \Versus Tunc Jēsūs plēbem discipulōsque suōs sīc allocūtus est: 
% \Versus ``In Mōsis sēde sedent scrībæ et Pharisæī. 
% \Versus Quidquid igitur vōbīs dīxerint exsequendum, exsequiminī, et facite, sed eōrum facta nōlīte imitārī. Dīcunt enim, nec faciunt, 
% \Versus quippe quī colligent onera gravia et portātū difficilia, aliōrumque umerīs impōnant, cum ea ipsī nē digitō quidem movēre velint. 
% \Versus Omnia autem opera sua faciunt, ut spectentur ab hominibus. Ūtuntur autem lātīs custōditōriīs magnīsque vestīmentōrum limbīs atque laciniīs, 
% \Versus amantque prīmās in cēnīs accubitiōnēs, et prīmās in collēgiīs sessiōnēs, 
% \Versus et in forīs salūtātiōnēs, et ab hominibus vocitārī Rabbī. 
% \Versus At vōs nōlīte vocārī Rabbī; ūnus est enim rēctor vester Chrīstus, vōs vērō omnēs estis frātrēs. 
% \Versus Nēve patrem vōbīs in terrīs vocāte; ūnus est enim vester pater quī est in cælīs. 
% \Versus Neque rēctōrēs vocēminī; ūnus est enim vester rēctor Chrīstus. 
% \Versus Quīn vestrum maximus vester sit famulus. 
% \Versus Quisquis vērō sē ipsum extulerit, dēprimētur, et quisquis sē ipsum dēpresserit, extollētur.

% \Versus ``Væ vōbīs autem scrībæ et Pharisæī simulātōrēs, quī cæleste rēgnum aliīs præclūditis, utpote quī nec intrētis ipsī, nec intrāre cōnantēs sinātis intrāre. 
% \Versus Væ vōbīs scrībæ et Pharisæī simulātōrēs, quī viduārum domōs comeditis, idque longārum precum prætextū. Itaque eō graviōrēs dabitis poenās. 
% \Versus Væ vōbīs scrībæ et Pharisæī simulātōrēs, quī et mare et terram peragrātis, ut ūnum ascīscātis adventīcium, quod ubi factum est, efficitis eum duplō gehennā digniōrem, quam estis vōs.

% \Versus ``Væ vōbīs ducēs cæcī, quī dīcitis, `Sī quis per templum jūret, nihil esse, sīn quis per templī aurum jūret, eum tenērī.' 
% \Versus Ō stultī et cæcī! Utrum enim majus est: aurum, an templum quod aurum cōnsecrat? 
% \Versus Item, `Sī quis per āram jūrāverit, id nihil esse, at sī quis per dōnārium, quod in eā est, jūrāverit, eum tenērī.' 
% \Versus Ō stultī et cæcī! Utrum enim majus est: dōnārium, an āra quæ dōnārium cōnsecrat? 
% \Versus Itaque quī per āram jūrat, is et per eam jūrat, et per quidquid est super eā. 
% \Versus Et quī per templum jūrat, is et per id jūrat et per ejus incolam. 
% \Versus Et quī per cælum jūrat, is et per Deī solium jūrat, et per eum quī sedet in eō.

% \Versus ``Væ vōbīs scrībæ et Pharisæī simulātōrēs, quī mentam et anēthum, et cumīnum decimātis, omissīs quæ sunt in lēge graviōra, scīlicet jūre, et pietāte, atque fidē. Oportēbat et hæc facere, et illa nōn omittere. 
% \Versus Ō ducēs cæcī, quī culicem percōlātis, et camēlum dēgluttītis.

% \Versus ``Væ vōbīs scrībæ et Pharisæī simulātōrēs, quī pōculī scutellæque partem exteriōrem pūrgātis, cum ea intus rapīnā intemperantiāque referta sint. 
% \Versus Ō Pharisæe cæce, pūrgā prius interiōra pōculī, et scutellæ, ut eōrum exteriōra quoque pūra sint.

% \Versus ``Væ vōbīs scrībæ et Pharisæī simulātōrēs, quī similēs estis incrustātīs sepulchrīs, quæ forīs quidem pulchra videntur, sed intus ossibus mortuōrum, et omnī foeditāte plēna sunt. 
% \Versus Sīc et vōs forīs quidem aliīs jūstī esse vidēminī, sed intus simulātiōnis estis, scelerisque plēnī.

% \Versus ``Væ vōbīs scrībæ et Pharisæī simulātōrēs, quī vātum sepulchra exstruitis, et jūstōrum monumenta ōrnātis, 
% \Versus dīcitisque: ``Sī majōrum nostrōrum temporibus fuissēmus, nōn fuissēmus eōrum in vātum sanguine sociī.'' 
% \Versus Itaque ipsī dē vōbīs testāminī, vōs eōrum esse posterōs, quī vātēs interfēcērunt. 
% \Versus Et vōs majōrum vestrōrum mēnsūram complēte. 
% \Versus Serpentēs, vīperīna prōgeniēs, poteritisne gehennæ supplicium effugere?

% \Versus ``Itaque ego ad vōs missūrus sum vātēs, et sapientēs et litterātōs, quōs partim interficiētis, ac in crucem tollētis, partim verberābitis in vestrīs collēgiīs, ac ex aliā in aliam urbem persequēminī, 
% \Versus ut in vōs expetat omnis innocēns sanguis in terrīs effūsus, ab Abēlis jūstī sanguine, ūsque ad Zacharīæ sanguinem, Barachīæ fīliī, quem vōs inter ædem et āram necāstis. 
% \Versus Itaque certō scītōte hōrum omnium poenās datūram esse nātiōnem hanc.

% \Versus ``Hierosolyma, Hierosolyma, quæ vātēs occīdis, et ad tē missōs lapidās, quotiēs voluī congregāre tuōs nātōs, quōmodo gallīna suōs pullōs sub ālās congregat, et nōluistis. 
% \Versus Scītōte vestram domum vōbīs dēsertam relictum īrī. 
% \Versus Sīc enim habētōte, vōs esse mē vīsūrōs deinceps, dōnec dīcātis, `Bene sit venientī in nōmine Dominī.'{}''
 

% \Caput
% \Versus Cum autem ēgressus Jēsūs discēderet ex fānō, vēnērunt ejus discipulī ostēnsum eī templī strūctūram. 
% \Versus At Jēsūs: ``Vidētisne hæc omnia?'' inquit iīs. ``Hoc vōbīs cōnfirmō, fore ut hīc nūllus lapis super lapide relinquātur, quīn dīruātur.''

% \Versus Sedentem autem eum in Monte Olīvārum, aggressī sunt discipulī seorsum hīs verbīs: ``Dīc nōbīs quandō hæc futūra sint, et quod signum sit adventūs tuī, interitūsque mundī.'' 
% \Versus Quibus Jēsūs ita respondit: ``Vidēte nē quis vōs fallat. 
% \Versus Multī enim venient in meō nōmine, quī sē Chrīstōs esse dīcent, multōsque dēcipient. 
% \Versus Futūrum est autem ut bella bellōrumque rūmōrēs audiātis. Vidēte nē perturbēminī; oportet enim omnia fierī, sed nōndum fīnis erit. 
% \Versus Cōnsurget enim gēns contrā gentem, et rēgnum contrā rēgnum, eruntque famēs et pestēs, et terræ mōtūs certīs locīs, 
% \Versus quæ omnia prīncipium erunt dolōrum.

% \Versus ``Tunc in calamitātem trādēminī, et occīdēminī, eritisque cūnctīs gentibus invīsī propter nōmen meum. 
% \Versus Ac tum quidem dēficient multī, et alius alium prōdent, atque ōderint. 
% \Versus Exsistentque multī falsī vātēs, quī multōs dēcipient. 
% \Versus Et quia tot erunt scelera, refrīgēscet multōrum chāritās. 
% \Versus Quī autem ad fīnem persevērāverit, is servābitur. 
% \Versus Prædicābitur autem hoc rēgium ēvangelium per tōtum orbem, quod sit cūnctīs gentibus testimōniō, ac tum veniet fīnis.

% \Versus ``Cum autem calamitōsum nefās, quod ā Daniēle prædictum est, stāre vīderitis in locō sacrō (quī legit intellegat), 
% \Versus tunc quī erunt in Jūdæā, fugiant in montēs, 
% \Versus quī erit in tēctō, nē dēscendat ad auferendum aliquid ex domō suā, 
% \Versus et quī erit rūrī, nē retrō revertātur ad tollenda sua vestīmenta. 
% \Versus Hei ventrem ferentibus, et lactantibus in illō tempore. 
% \Versus Optāte vērō, ut nōn accidat vestra fuga in hieme, nec in Sabbatō. 
% \Versus Erit enim tunc tanta calamitās, quanta nec hāctenus ab orbe conditō fuit, nec futūra est. 
% \Versus Quod nisi dēcurtārētur illud tempus, nēmō prōrsus ēvāderet, sed propter ēlēctōs dēcurtābitur illud tempus. 
% \Versus Tunc sī quis vōbīs dīxerit: `Ecce hīc Chrīstus,' aut `Hīc,' nē crēditōte. 
% \Versus Exsistent enim falsī Chrīstī, falsīque vātēs, quī tanta portenta ac prōdigia ēdent, ut dēcipiantur (sī fierī posset) etiam ēlēctī. 
% \Versus Ēn prædīxī vōbīs. 
% \Versus Sī igitur vōbīs dīcētur in silvīs adesse, nē exītōte; sī in penetrālibus, nē crēditōte. 
% \Versus Ut enim fulgur ab oriente profectum appāret ad occidentem, sīc erit adventus Fīliī Hominis. 
% \Versus Nam ubicumque erit cadāver, eō congregābuntur aquilæ.

% \Versus ``Prōtinus autem post illīus temporis calamitātem, `Sōl obscūrābitur, neque lūna suum splendōrem ēmittet, et stēllæ dē cælō cadent, cælīque potestātēs concutientur.' 
% \Versus Āctum appārēbit in cælō signum Fīliī Hominis. Tum vērō plangent omnēs terrārum nātiōnēs, vidēbuntque Fīlium Hominis venientem in cælestibus nūbibus, cum multā potentiā atque glōriā, 
% \Versus quī suōs nūntiōs mittet cum vōcālissimā tubā, quī ejus ēlēctōs ā quattuor ventīs, ab extrēmō cælī ad alterum extrēmum congregābunt.

% \Versus ``Ā fīcū autem discite similitūdinem: Cum jam ejus rāmī tenerēscunt, et ēnāscuntur folia, congnōscitis īnstāre æstātem. 
% \Versus Sīc vōs quoque, cum hæc omnia vidēbitis, scītōte īnstāre prō foribus. 
% \Versus Hoc vōbīs cōnfirmō, nōn prius hanc ætātem præteritūram esse, quam fīant hæc omnia. 
% \Versus Etiamsī cælum et terra intereant, mea dicta nōn interībunt.

% \Versus ``Cēterum illam diem atque hōram nūllus scit, nē cælestēs quidem angelī, sed meus pater sōlus. 
% \Versus Ut autem accidit tempore Nōē, sīc etiam erit adventus Fīliī Hominis. 
% \Versus Ut enim tempore, quod fuit ante dīluvium, comedēbātur, pōtābātur, contrahēbantur invicem mātrimōnia, ūsque ad diem quō Nōē in arcam ingressus est, 
% \Versus nec ante cognitum est quam vēnit dīluvium, quod omnēs sustulit. Sīc erit etiam adventus Fīliī Hominis. 
% \Versus Tunc ex duōbus, quī rūrī erunt, alter assūmētur, alter relinquētur. 
% \Versus Ex duābus in pistrīnō molentibus, altera assūmētur, altera relinquētur. 
% \Versus Vigilāte igitur, quandōquidem nescītis quā hōrā vester erus ventūrus sit. 
% \Versus Illud autem scītis, sī scīret paterfamiliās quā vigiliā fūr ventūrus esset, vigilātūrum esse, neque domum perfodī suam passūrum. 
% \Versus Quāpropter vōs quoque estōte parātī, nam quā hōrā nōn arbitrāminī, ventūrus est Fīlius Hominis.

% \Versus ``Quod sī quis est fidēlis servus, atque prūdēns, quem erus præfēcerit suæ familiæ, ut eī alimōniam suō tempore præbeat, 
% \Versus beātus est ille servus quem cum vēnerit ejus erus, offenderit suum officium facientem. 
% \Versus Profectō inquam vōbīs, eum suīs omnibus præpōnet facultātibus. 
% \Versus Quod sī malus ille servus cum suō animō cōgitāns, erum suum diū adventum differre, 
% \Versus coeperit pulsāre cōnservōs, epulārīque et pōtāre cum vīnolentīs, 
% \Versus veniet illīus servī dominus inexspectātō eī diē, ignōtāque hōrā, 
% \Versus et eum dissecābit, ac ad simulātōrum condiciōnem rediget, ubi plōrātus erit strīdorque dentium.
 

% \Caput
% \Versus ``Tunc similiter accidet in rēgnō cælestī atque in decem virginibus, quæ sūmptīs suīs lucernīs profectæ sunt obviam spōnsō. 
% \Versus Erant autem eārum quīnque stultæ, et totidem prūdentēs, 
% \Versus quæ quidem stultæ, sūmptīs suīs lucernīs, nōn sūmpsēre sēcum oleum; 
% \Versus at prūdentēs, oleum cum lucernīs sūmpsērunt in suīs vāsīs. 
% \Versus Tardante autem spōnsō, dormītārunt omnēs, dormiēruntque. 
% \Versus Deinde mediā nocte clāmor exstitit: `Adventat spōnsus! Prōdite eī obviam!' 
% \Versus Tunc surrēxērunt omnēs illæ virginēs, suāsque lucernās adōrnārunt. 
% \Versus At fatuæ prūdentibus dīxērunt: `Impertīte nōbīs dē oleō vestrō, nam lucernæ nostræ exstinguuntur.' 
% \Versus Sed prūdentēs iīs ita respondērunt: `Quid sī nōn satis sit nōbīs et vōbīs? Quīn īte potius ad vēnditōrēs et vōbīs emite.' 
% \Versus Euntibus autem illīs ad emendum, vēnit spōnsus, cum quō quæ parātæ erant, ingressæ sunt ad nūptiās, clausæque sunt forēs. 
% \Versus Posteā veniunt et reliquiæ virginēs et, `Domine, Domine,' inquiunt, `aperī nōbīs.' 
% \Versus At ille: `Profectō nōn nōvī vōs,' inquit respondēns. 
% \Versus Quamobrem vigilāte, quandōquidem diem aut hōram nescītis, quā sit ventūrus Fīlius Hominis.

% \Versus ``Quemadmodum homō quīdam peregrē profectūrus, vocāvit servōs suōs, iīsque facultātēs suās trādidit. 
% \Versus Et ūnī quīnque talenta dedit, alterī duo, alterī ūnum, prō suā cuique facultāte, deinde continuō peregrē profectus est. 
% \Versus Igitur quī quīnque talenta accēperat, iit ea negōtiātum, et alia quīnque talenta peperit. 
% \Versus Similiter et quī duo, lucrātus est ipse quoque altera duo. 
% \Versus Quī vērō ūnum accēperat, iit cavātum terram, dominīque suī pecūniam abdidit. 
% \Versus Multō post tempore vēnit servōrum illōrum dominus, et cum iīs ratiōnēs cōnfert. 
% \Versus Igitur quī quīnque talenta accēperat, accessit, et altera quīnque obtulit, dīcēns: `Domine, tū mihi quīnque talenta trādidistī. Ēn ego altera quīnque per ea lucrātus sum.' 
% \Versus Et Dominus: `Rēctē,' inquit eī, `serve bone et fidēlis! Ego tē, quī in paucīs fidēlis fuerīs, multīs præficiam. Ingredere in Dominī tuī voluptātem.' 
% \Versus Item quī duo talenta accēperat, accessit et, `Domine,' inquit, `tū mihi duo trādidistī, per quæ ego altera duo lucrātus sum.' 
% \Versus Et Dominus: `Rēctē,' inquit eī, `serve bone et fidēlis! Quoniam tū in paucīs fīdus fuistī, ego tē multīs præficiam. Ingredere in Dominī tuī voluptātem.' 
% \Versus Quī vērō ūnum talentum accēperat, accessit et ipse et, `Domine,' inquit, `sciēbam tē hominem esse sevērum, quī et mētās ubi nōn sēmināstī, et inde colligās ubi nōn impendistī. 
% \Versus Id veritus, iī obrutum humī tuum talentum. Ēn habēs tuum.' 
% \Versus At Dominus eī respondēns: `Nēquam,' inquit, `et ignāve serve! Cum scīrēs, mē et metere ubi nōn sēmināvī, et inde colligere ubi nōn impendī, 
% \Versus dēbuistī meam pecūniam committere mēnsāriīs, ita ego cum vēnissem, meum com fænore recēpissem. 
% \Versus Quamobrem auferte eī talentum, et eī date quī habet talenta decem. 
% \Versus Nam omnī habentī dabitur, ita ut abundet; ab eō vērō quī nōn habet, etiam quod habet auferētur. 
% \Versus Inūtilem vērō servum conjicite in īmās tenebrās, ubi sit plōrātus strīdorque dentium.'

% \Versus ``Cum autem vēnerit Fīlius Hominis cum suā glōriā, nec nōn omnēs sānctī angelī cum eō, tum sedēbit in suō glōriōsō tribūnālī, 
% \Versus cōramque eō congregābuntur gentēs omnēs, isque eōs aliōs ab aliīs sēparābit, quemadmodum sēparat pāstor ovēs ab hædīs, 
% \Versus statuetque ovēs ad dexteram suam, hædōs, autem ad lævam. 
% \Versus Deinde dīcet rēx iīs quī erunt ad ejus dexteram: `Adeste beātī patris meī, possidēte parātum vōbīs rēgnum ab orbe conditō. 
% \Versus Nam cum ēsurīrem, dedistis mihi comedere; cum sitīrem, bibere; mē, cum hospes essem, accēpistis; 
% \Versus cum nūdus, vestīvistis; cum æger, vīsitāvistis; cum in cūstōdiā, vīsistis.' 
% \Versus Tum jūstī sīc eī respondēbunt: `Domine, quandō tē vīdimus ēsurientem, ut pāverīmus? Aut sitientem, ut pōtum dederīmus? 
% \Versus Quandō autem tē vīdimus hospitem, ut accēperīmus? Aut nūdum, ut vestierīmus? 
% \Versus Quandō autem tē vīdimus ægrum aut vīnctum, ut invīserīmus?' 
% \Versus Quibus respondēbit rēx: `Certō scītōte, quātenus vel minimō hōrum meōrum frātrum fēcistis, vōs mihi fēcisse.' 
% \Versus Deinde dīcet sinistrīs: `Facessite ā mē, exsecrābilēs, in ignem sempiternum, diabolō ejusque angelīs parātum, 
% \Versus quī mihi nec ēsurientī cibum, nec sitientī pōtiōnem dederītis, 
% \Versus nec hospitem accēperītis, nec nūdum vestierītis, nec ægrum et vīnctum vīsitāverītis.' 
% \Versus Tum illī quoque sīc eī respondēbunt: `Domine, quandō tē vīdimus ēsurientem, aut sitientem, aut hospitem, aut nūdum, aut ægrum, aut vīnctum, neque subvēnimus?' 
% \Versus Quibus ille sīc respondēbit: `Profectō inquam vōbīs, quātenus vel minimō hōrum nōn fēcistis, mihi nōn fēcistis.' 
% \Versus Ita abībunt hī in poenam sempiternam, jūstī vērō in vītam sempiternam.''
 

% \Caput
% \Versus Posteāquam hanc omnem ōrātiōnem absolvit Jēsūs, sīc allocūtus est suōs discipulōs: 
% \Versus ``Scītis post bīduum āctum īrī pascha, cum quidem Fīlius Hominis trādētur ad crucifīgendum.'' 
% \Versus Tunc coiērunt pontificēs, et scrībæ, et senātōrēs populī, in ātrium pontificis, quī dīcēbātur Caiāphās, 
% \Versus et cōnsultārunt dē Jēsū fraudulenter capiendō, ac interficiendō. 
% \Versus Sed id fēstō diē faciendum esse negābant, nē tumultus fieret in populō.

% \Versus Cum esset autem Jēsūs Bēthaniæ in ædibus Simōnis leprōsī, 
% \Versus accessit ad eum mulier, alabastrum habēns unguentī pretiōsī, quō ejus accumbentis caput perfūdit. 
% \Versus Quō vīsō, ejus discipulī indignātī dīcere: ``Quōrsum ista profūsiō, 
% \Versus cum posset unguentum hoc vēnīre multō, et in pauperēs ērogārī?'' 
% \Versus Id quidem animadvertēns Jēsūs, dīxit iīs: ``Quid negōtium facessitis mulierī, cum opere bonō fūncta sit ergā mē? 
% \Versus Semper enim pauperēs habēbitis vōbīscum, at mē nōn semper habēbitis. 
% \Versus Nam quod hæc unguentum hoc in corpus meum contulit, id ad mē sepeliendum fēcit. 
% \Versus Prō certō habētōte, fore ut ubicumque pūblicābitur ēvangelium hoc per tōtum orbem, dīcātur id quoque, quod ea fēcit, ad ejus memoriam.''

% \Versus Deinde ūnus ex duodecim nōmine Jūdās Iscariōta, pontificēs aggressus, 
% \Versus quæsīvit ex iīs, ecquid sibi dare vellent, ut eum illīs prōderet. Cui illī trīgintā pactī sunt nummōs argenteōs. 
% \Versus Itaque deinceps quærēbat opportūnitātem eum prōdendī.

% \Versus Prīmō autem Azȳmālium diē, discipulī Jēsum convēnērunt, quærentēs ubinam vellet ut eī Pascha epulandum parārent. 
% \Versus Quibus ille præcēpit, ut in urbem īrent ad quendam, eīque sīc dīcerent: ``Magister dīcit suum īnstāre tempus, quō sit apud tē āctūrus Pascha cum suīs discipulīs.'' 
% \Versus Igitur fēcērunt discipulī ut iīs mandāverat Jēsūs, et Pascha præparārunt.

% \Versus Vespere autem cum accumberet cum duodecim, 
% \Versus epulantibus iīs dīxit: ``Certō scītōte, fore ut ūnus vestrum mē prōdat.'' 
% \Versus Hīc illī vehementer dolentēs, coepērunt eī singulī dīcere: ``Egone is sum, Domine?'' 
% \Versus Et ille respondēns: ``Quī mēcum manum,'' inquit, ``in catīnō intīnxerit, is mē prōdet. 
% \Versus Abit quidem Fīlius Hominis, quōmodo dē eō scrīptum est. Sed væ hominī illī, per quem Fīlius Hominis prōdendus est. Satius fuisset hominī illī, nōn nāscī.'' 
% \Versus Et Jūdās, ejus prōditor, sīc est locūtus: ``Isne ego sum, Rabbī?'' Cui ille: ``Tū dīxistī.''

% \Versus Epulantibus autem iīs, Jēsūs pānem cēpit, āctīsque laudibus, frēgit, deditque discipulīs, et: ``Accipite,'' inquit, ``comedite; hoc est corpus meum.'' 
% \Versus Deinde captō pōculō, āctīsque laudibus, dedit iīs, dīcēns: ``Bibite ex eō omnēs. 
% \Versus Hic est enim sanguis meus, novī foederis, prō multīs effundendus ad veniam peccātōrum. 
% \Versus Sīc autem habētōte, nōn mē dehinc bibitūrum esse dē hōc frūctū vīteō, ūsque ad illam diem, quā eum bibam vōbīscum novum in rēgnō patris meī.'' 
% \Versus Deinde dictīs laudibus, profectī sunt ad Montem Olīvārum.

% \Versus Tum Jēsūs: ``Vōs omnēs,'' inquit iīs, ``mē dēserētis hāc nocte. Scrīptum est enim: `Percutiam pāstōrem et dispergentur ovēs gregis.' 
% \Versus Sed postquam resurrēxerō, præcēdam vōs in Galilæam.'' 
% \Versus At Petrus eī respondēns: ``Etiamsī tē dēseruerint omnēs, ego tamen numquam dēseram.'' 
% \Versus At Jēsūs: ``Hoc tibi cōnfirmō,'' inquit eī, ``fore ut hāc ipsā nocte, priusquam gallus cantet, tū mē ter negēs''. 
% \Versus At Petrus: ``Etiamsī mihi tēcum moriendum sit, nōn tē negābō.'' Similiterque etiam omnēs discipulī dīxērunt.

% \Versus Tunc vēnit cum iīs Jēsūs in locum nōmine Gethsēmanē, et discipulōs sīc alloquitur: ``Sedēte hīc, dum ego illūc ad precandum eō.'' 
% \Versus Tum assūmptō Petrō, et duōbus Zebedæī fīliīs, dolēre coepit atque angī. 
% \Versus Deinde dīcit iīs Jēsūs: ``In tantō sum animī dolōre, ut ēmoriar. Manēte hīc, et vigilāte mēcum.'' 
% \Versus Deinde paululum prōgressus, prōnus prōcidit, et hunc in modum supplicat: ``Mī pater, sī fierī potest, fac ut effugiam hoc pōculum; quamquam nōn ut ego volō, sed ut tū.'' 
% \Versus Deinde vēnit ad discipulōs, quōs nactus dormientēs, dīcit Petrō: ``Adeōne nōn potuistis ūnam hōram vigilāre mēcum? 
% \Versus Vigilāte et ōrāte, nē intrētis in tentātiōnem. Spīritus quidem prōmptus est, sed carō īnfirma.'' 
% \Versus Rūrsus iterātō supplicātum iit hīs verbīs: ``Mī pater, sī nōn potest hoc ā mē dēclīnārī pōculum, quō minus id bibam, fīat quod tū vīs.'' 
% \Versus Deinde ubi vēnit, offendit eōs rūrsum dormientēs, erant enim eōrum oculī gravātī. 
% \Versus Igitur relictīs iīs, rūrsus iit ōrātum tertiō iīsdem verbīs. 
% \Versus Deinde vēnit ad suōs discipulōs, et: ``Dormīte dehinc,'' inquit iīs, ``ac requiēscite. Ēn adest hōra, quā Fīlius Hominis trādātur in manūs improbōrum. 
% \Versus Surgite! Eāmus! Ēn adest meus prōditor.''

% \Versus Adhūc eō loquente, ecce aderat Jūdās, ūnus ex duodecim, et ūnā cum eō ingēns multitūdō, cum gladiīs, et fustibus, ā pontificibus senātōribusque populī. 
% \Versus Quī eum autem prōdidit, dederat iīs signum, dīcēns: ``Quem ōsculātus fuerō, is est; eum comprehendite.'' 
% \Versus Igitur Jēsum prōtinus aggressus, dīxit: ``Avē Rabbī,'' eumque deōsculātus est. 
% \Versus Et Jēsūs: ``Amīce,'' inquit eī, ``quōrsum ades?'' 
% \Versus Tum illī Jēsum aggressī, manūs in eum injēcērunt, eumque comprehendērunt. Ecce autem ūnus comitum Jēsū gladium suum admōtā manū strīnxit, et pontificis servum percussit, eīque auriculam amputāvit. 
% \Versus Tum Jēsūs: ``Refer,'' inquit eī, ``gladium tuum in locum suum. Omnēs enim quī gladiō ūtuntur, gladiō perībunt. 
% \Versus An exīstimās nōn posse mē jam exōrāre patrem meum, ut mihi plūs quam duodecim angelōrum legiōnēs præbeat? 
% \Versus Sed quō pactō cōnficerent, quæ fierī oportēre prōditum est litterīs?'' 
% \Versus Eā hōrā dīxit Jēsūs illī multitūdinī: ``Vōs quasi ad latrōnem profectī estis cum gladiīs et fustibus, ad mē capiendum. Cotīdiē apud vōs dēgēbam, docēns in fānō, neque mē comprehendistis. 
% \Versus Hoc vērō tōtum factum est, ut vātum scrīpta comprobārentur.'' Tunc discipulī omnēs, eō relictō, fūgērunt.

% \Versus Illī autem comprehēnsum Jēsum addūxērunt ad Caiāpham pontificem, quō scrībæ senātōrēsque convēnerant. 
% \Versus Petrus vērō eum procul secūtus est ūsque ad pontificis ātrium, et introgressus resēdit cum ministrīs, ut exitum vidēret. 
% \Versus Pontificēs autem et senātōrēs tōtusque cōnsessus quærēbant falsum testimōnium contrā Jēsum, ut eum occīderent, 
% \Versus nec inveniēbant. Cumque multī accessissent falsī testēs, tamen nōn inveniēbant. Tandem accessērunt duo falsī testēs, 
% \Versus quī dīxērunt eum dīxisse, posse sē Deī templum dīruere, et trīduō īnstaurāre. 
% \Versus Tum pontifex surrēxit, et eī dīxit: ``Nihilne respondēs? Quid testantur hī contrā tē?'' 
% \Versus Cumque silēret Jēsūs, pontifex eum hīs verbīs affātus est: ``Obtestor tē per Deum vīventem, ut nōbīs dīcās an tū sīs Chrīstus, Deī Fīlius.'' 
% \Versus Cui Jēsūs: ``Est ut dīxistī,'' inquit, ``ac scītōte futūrum esse, ut Fīlium Hominis videātis sedentem ad dexteram, potestātis, et in nūbibus venientem cælestibus.'' 
% \Versus Tum pontifex vestīmenta sua lacerāre, eum impiē locūtum esse dīcēns: ``Quid jam nōbīs opus est testibus? Ēn nunc audīvistis ejus impiam vōcem. 
% \Versus Quid cēnsētis?'' Illī vērō morte dignum esse, respondēre. 
% \Versus Tum eī faciem cōnspuere, et colaphōs impingere. Aliī alapīs ferīre, 
% \Versus dīcentēs: ``Dīvīnā nōbīs, Chrīste, quis sit quī tē percussit.''

% \Versus Intereā Petrum forīs in ātriō sedentem, aggressa est hīs verbīs ancilla quædam: ``Tū quoque erās cum Jēsū Galilæō.'' 
% \Versus At ille cōram omnibus negāvit scīre sē quid illa dīceret. 
% \Versus Deinde ēgressum eum in vestibulum cōnspicāta alia, dīxit iīs quī illīc erant: ``Hic quoque erat cum Jēsū Nazarēnō.'' 
% \Versus Ille vērō rūrsum jūrejūrandō negāvit, sē nōvisse hominem. 
% \Versus Paulō post quī aderant aggrediuntur Petrum: ``Profectō,'' inquiunt, ``tū quoque ex iīs es, nam tua tē locūtiō manifēstum reddit.'' 
% \Versus Tum ille sē dīrīs agere, et jūrāre coepit, sē nōn nōvisse hominem. Statimque gallus cantāvit. 
% \Versus Et Petrus Jēsū dictum recordātus, quī sibi dīxisset, fore ut priusquam gallus cantāret, ter eum negāret, forās ēgressus est, et acerbē flēvit.
 

% \Caput
% \Versus Māne autem cōnsilium iniērunt omnēs pontificēs et senātōrēs populī contrā Jēsum, dē eō interficiendō, 
% \Versus eumque vīnctum abdūxērunt, et Pontiō Pīlātō prætōrī trādidērunt.

% \Versus Tum Jūdās ejus prōditor, vidēns eum esse damnātum, pænitēns reddidit trīgintā nummōs argenteōs pontificibus et senātōribus, 
% \Versus sēsē peccāvisse dīcēns, quī sanguinem prōdidisset innocentem. At illī: ``Quid ad nōs?'' inquiunt. ``Tū vidēris.'' 
% \Versus Ille vērō, abjectīs in templō nummīs, discessit, et sē laqueō præfōcātum iit. 
% \Versus Pontificēs autem, sūmptīs nummīs, dīxērunt eōs nōn licēre in templī fiscum referre, quippe cum pretium esset sanguinis. 
% \Versus Itaque captō cōnsiliō, ēmērunt iīs agrum figulī, ad peregrīnōrum sepultūram. 
% \Versus Ideō vocātus est ager ille, ager sanguinis, ad hunc diem. 
% \Versus Tunc accidit quod ā Jēremīā vāte dictum fuerat hīs verbīs: ``Itaque sūmpsērunt trīgintā argenteōs, pretium æstimātī, quem licitātī ēmērunt ab Isrāēlītīs, 
% \Versus eōsque impendērunt in agrum figulī, quemadmodum mihi præcēpit Dominus.''

% \Versus Jēsūs autem stetit ante prætōrem, eumque sīc prætor interrogāvit: ``Esne tū rēx Jūdæōrum?'' Cui Jēsūs: ``Est ut dīcis,'' inquit. 
% \Versus Cumque ā pontificibus et senātōribus accūsārētur, nihil respondit. 
% \Versus Tum Pīlātus dīxit eī: ``Nōn audīs quæ contrā tē testentur?'' 
% \Versus At ille eī ad nūllum prōrsus verbum respondit, adeō ut valdē mīrārētur prætor.

% \Versus Per fēstum autem solēbat prætor ūnum vīnctum plēbī remittere quem vellent. 
% \Versus Habēbant tum quendam vīnctum illūstrem, nōmine Barabbam. 
% \Versus Igitur cum convēnissent, dīxit iīs Pīlātus: ``Utrum vultis vōbīs remittam? Barabbam, an Jēsum cognōmentō Chrīstum?'' 
% \Versus Sciēbat enim eum per invidiam ab iīs esse trāditum. 
% \Versus Sedente autem eō prō tribūnālī, sīc eī significandum cūrāvit ejus uxor: ``Nihil tibi reī sit cum innocente istō; multa enim hodiē secundum quiētem passa sum propter eum.'' 
% \Versus Pontificēs vērō et senātōrēs plēbī persuāsērunt, ut Barabbam peterent, Jēsumque perderent. 
% \Versus Itaque cum prætor ex iīs quæsīvisset, utrum duōrum vellent ut iīs remitteret, dīxērunt Barabbam. 
% \Versus Et Pīlātus: ``Quid ergō,'' inquit iīs, ``faciam dē Jēsū nōmine Chrīstō?'' Cui omnēs, ``Crucifīgātur,'' inquiunt. 
% \Versus Et prætor: ``Quid enim malī fēcit?'' At illī vehementius clāmāre: ``Crucifīgātur.''

% \Versus Igitur vidēns Pīlātus sē nōn sōlum nihil prōficere, sed etiam majōrem tumultum fierī, sūmptā aquā manūs cōram plēbe lāvit, dīcēns: ``Ego īnsōns hujus innocentis sanguinis sum, vōs vīderitis.'' 
% \Versus Et ūniversus populus sīc respondit: ``Ejus sanguinem luāmus nōs nostrīque nātī.'' 
% \Versus Tunc ille Barabam remīsit iīs. Jēsum autem verberāvit, et crucifīgendum trādidit.

% \Versus Tum prætōriānī mīlitēs Jēsum in prætōrium dūcunt, et ad eum tōtam cohortem congregant, 
% \Versus eumque spoliātum induunt chlamyde coccinā, 
% \Versus et contextam ex spīnīs corōnam impōnunt ejus capitī, et arundinem in ejus dextram, atque ita ante eum congenūclāntēs, illūdunt eī dīcentēs: ``Salvē rēx Jūdæōrum.'' 
% \Versus Eumque cōnspuunt, et sūmptā arundine eī caput contundunt. 
% \Versus Deinde postquam eī illūsērunt, spoliant eum chlamyde, ipsīusque vestibus induunt, et in crucem tollendum abdūcunt.

% \Versus Exeuntēs autem nactī sunt hominem Cȳrēnæum, nōmine Simōnem, quem coēgērunt Jēsū ferre crucem. 
% \Versus Deinde ubi vēnērunt in locum nōmine Golgotha, quī Calvāriæ locus appellātur, 
% \Versus dedērunt eī bibere acētum cum felle mixtum, quod ille cum gustāsset, nōluit bibere. 
% \Versus Eō autem crucifīxō, ejus vestīmenta sorte jactā dispertīvērunt, ut comprobārētur dictum illud vātis: ``Mea inter sēsē vestīmenta partītī, super veste meā sortem jēcērunt.'' 
% \Versus Igitur sedentēs eum illīc observābant. 
% \Versus Posuērunt autem suprā caput ejus, scrīptam ejus causam: HIC EST JĒSŪS, RĒX JŪDæŌRUM.

% \Versus Tum crucifīguntur cum eō latrōnēs duo, alter ad dexteram, alter ad sinistram. 
% \Versus Quī præterībant autem, eī maledīcēbant, mōtantēs sua capita, 
% \Versus et dīcentēs: ``Quī templum dēstruis, et trīduō īnstaurās, servā tē ipsum. Sī Deī Fīlius es, dēscende dē cruce.'' 
% \Versus Similiter et pontificēs cum scrībīs et senātōribus illūdentēs dīcēbant: 
% \Versus ``Aliōs servāvit; sē ipsum servāre nōn potest. Sī Isrāēlītārum rēx est, dēscendat nunc dē cruce et eī crēdēmus. 
% \Versus Deō cōnfīdit; līberet nunc eum, sī eī favet, quandōquidem dīxit esse sē Deī Fīlium.'' 
% \Versus Atque idem eī etiam latrōnēs cum eō crucifīxī exprobrābant.

% \Versus Ā sextā autem hōrā exstitērunt per ūniversam terram tenebræ, ūsque ad hōram nōnam. 
% \Versus Circā nōnam hōram exclāmāvit Jēsūs magnā vōce dīcēns: ``Elī ēlī lāmā sabachthanī,'' hoc est, ``Mī Deus, mī Deus, cūr mē dērelīquistī?'' 
% \Versus Quō audītō quīdam hōrum, quī illīc aderant, dīcēbat eum vocāre Ēliam. 
% \Versus Ac statim cucurrit eōrum ūnus, sūmptāque spongiā, et acētō replētā, affīxāque arundinī, dabat eī bibere. 
% \Versus At reliquī dīcere: ``Sine, videāmus an veniat Ēliās servātum eum.'' 
% \Versus Jēsūs autem, cum rūrsum ingentī vōce clāmāsset, ēmīsit spīritum. 
% \Versus Et ecce templī vēlum in duās partēs ā summō ad īmum fissum est, et terra commōta est, et saxa fissa, 
% \Versus et monumenta aperta, multaque corpora sānctōrum, quī obdormīverant, surrēxērunt, 
% \Versus quī ex monumentīs ēgressī, post ejus resurrēctiōnem, ingressī sunt in sānctam urbem, et multīs appāruērunt. 
% \Versus Centuriō vērō, et ejus comitēs, Jēsum cūstōdientēs, vīsō terræ mōtū, et iīs quæ acciderant, vehementer territī, cōnfessī sunt eum vērē Deī Fīlium fuisse. 
% \Versus Erant autem illīc multæ mulierēs, procul spectantēs, quæ Jēsum ex Galilæā secūtæ fuērunt, eī ministrantēs, 
% \Versus in quibus erat Marīa Magdalēna, et Marīa Jācōbī et Jōsis māter, et māter fīliōrum Zebedæī.

% \Versus Sub vesperum autem vēnit dīves homō ab Ārimāthæā, nōmine Jōsēphus, quī et ipse fuerat ā Jēsū disciplīnā. 
% \Versus Is Pīlātum aggressus, petiit Jēsū corpus. Tum Pīlātus jussit trādī corpus. 
% \Versus Et Jōsēphus sūmptum corpus involvit mundō linteō, 
% \Versus et in suō novō monumentō posuit, quod in saxō excīderat, advolūtōque ingentī lapide ad ōstium monumentī, discessit, 
% \Versus cum quidem illīc esset Marīa Magdalēna, et altera Marīa, ē regiōne sepulchrī sedentēs.

% \Versus Posterō diē, quī est post præparātiōnem, coiērunt pontificēs et Pharisæī ad Pīlātum, 
% \Versus et eum sīc allocūtī sunt: ``Domine, meminimus dēceptōrem illum dīcere, cum adhūc vīveret, sēsē intrā trēs diēs esse resurrēctūrum. 
% \Versus Quārē jubē mūnīrī sepulchrum ūsque ad diem tertium, nē forte ejus discipulī eum surrēptum eant, dīcantque populō, eum ex mortuīs surrēxisse, atque ita novus oriātur error priōre dēterior.'' 
% \Versus Quibus Pīlātus: ``Habētis cūstōdiam,'' inquit. ``Īte id mūnītum vestrō modō.'' 
% \Versus Ita illī sepulchrum mūnītum iērunt, et lapidem præter adhibitam cūstōdiam, sigillārunt.
 

% \Caput
% \Versus Eā autem nocte hebdomadis, quæ in prīmam ā Sabbatō diem illūcēscit, vēnit Marīa Magdalēna, et altera Marīa, spectātum sepulchrum. 
% \Versus Ecce autem magnus terræ mōtus. Angelus enim Dominī cælō dēgressus, vēnerat āvolūtum lapidem ab ōstiō, et super eō sedēbat. 
% \Versus Erat autem ejus speciēs fulguris similis, et indūmentum tam album quam est nix. 
% \Versus Atque ejus metū perculsī cūstōdēs, pæne exanimātī sunt. 
% \Versus Is angelus sīc est mulierēs allocūtus: ``Nē metuite, vōs. Sciō vōs Jēsum quærere crucifīxum. 
% \Versus Nōn est hīc; surrēxit enim, quemadmodum prædīxerat. Adeste, vidēte locum ubi jacēbat Dominus. 
% \Versus Ac prōtinus īte nūntiātum discipulīs, eum ā mortuīs surrēxisse, et vōs in Galilæam antecēdere, illī eum vīsūrōs esse. Hoc ego vōbīs dīcō.'' 
% \Versus Igitur illæ cōnfestim ex monumentō cum metū et ingentī lætitiā ēgressæ, id ejus discipulīs renūntiātum cucurrērunt. 
% \Versus Ut autem id discipulīs renūntiātum ībant, ecce Jēsūs occurrit iīs. ``Salvēte,'' inquit. Atque illæ accessērunt, ejusque pedēs prehendērunt, et eum venerātæ sunt. 
% \Versus Tum Jēsūs: ``Nē metuite,'' inquit iīs. ``Īte nūntiātum meīs frātribus, ut abeant in Galilæam, et ibi mē vidēbunt.''

% \Versus Euntibus autem illīs, quīdam cūstōdum vēnērunt in urbem, et pontificibus rem omnem nūntiārunt. 
% \Versus Atque illī cum senātōribus coiērunt, et captō cōnsiliō, satis grandem pecūniam mīlitibus dedērunt, 
% \Versus atque ita dīxērunt: ``Dīcite, ejus discipulōs vēnisse noctū, et eum vōbīs dormientibus surripuisse. 
% \Versus Quod sī hoc apud prætōrem fuerit audītum, nōs id eī persuādēbimus, sēcūrōsque reddēmus vōs.'' 
% \Versus Igitur illī, acceptā pecūniā, fēcērunt ut erant ēdoctī, estque rēs illa dīvulgāta apud Jūdæōs ad hunc diem.

% \Versus Ūndecim autem discipulī in Galilæam profectī sunt, in montem, quō iīs Jēsūs præcēperat, 
% \Versus eumque vīsum adōrārunt; nōnnūllī dubitārunt. 
% \Versus Et Jēsūs aggressus eōs, sīc est locūtus: ``Mihi data est omnis potestās in cælō et in terrā. 
% \Versus Vādite igitur doctum omnēs gentēs, eōsque baptīzāte in nōmen Patris, et Fīliī, et Spīritūs Sānctī, 
% \Versus docentēs eōs exsequī quæcumque vōbīs præcēpī. Ego vōbīs adfutūrus sum perpetuō, ūsque ad fīnem sæculī.''
